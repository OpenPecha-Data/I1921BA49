༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1PD133161
ImageGroup:
14PD2792
LCCN:
n/a
ISBN:
978-7-5409-4825-2
Title:
ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
shar rdza pa bkra shis rgyal mtshan gyi gsung 'bum/
བཀྲ་ཤིས་རྒྱལ་མཚན་
Author:
bkra shis rgyal mtshan
n/a
Descriptor:
Original Publication:
n/a:1-17
Place:
khreng tulu/
Publisher:
si khron mi rigs dpe skrun tshogs pal si khron mi rigs dpe skrun khang/
Date:
2011
Volume:
4
Total Volumes:
17
TBRC Pages:
12
n/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US.



nm
མདོ་སྔགས་
ཟུང་འབྲེལ་
ཐེག་ཆེན་གཡུང་དྲུང་བོན།
4
༄༅།།ཀུན་མཁྱེན་ཤར་རྫ་པ་བཀྲ་ཤིས་རྒྱལ་
མཚན་གྱི་གསུང་འབུམ་བཞུགས་སོ།།
གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་སྒྲིག་ཁང་ནས།
སི་ཁྲོན་དཔེ་སྐྲུན་ཚོགས་པ། སི་ཁྲོན་མི་རིགས་དཔེ་སྐྲུན་ཁང་།



༄༅།།ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་
གསུང་འབུམ་བཞུགས་སོ།།
༡ ཀུན་མཁྱེན་ཤར་རྫ་པའི་རྣམ་ཐར་ཆེན་མོ།
༢ སྔོན་འགྲོའི་ཁྲིད་རིམ་བཀའ་ལུང་རྒྱ་མཚོའི་སྐོར།
༣ རྫོགས་པ་ཆེན་པོ་སྐུ་གསུམ་རང་ཤར།
༤ སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
༥ ལེགས་བཤད་རིན་པོ་ཆེའི་མཛོད་དཔྱོད་ལྡན་དགའ་བའི་ཆར།
༦ ལུང་རིགས་རིན་པོ་ཆེའི་མཛོད་བློ་གསལ་སྙིང་གི་ནོར།
སྡེ་སྣོད་རིན་པོ་ཆེའི་མཛོད། སྟོད་ཆ།
༨ སྡེ་སྣོད་རིན་པོ་ཆེའི་མཛོད། སྨད་ཆ།
༩ ནམ་མཁའ་མཛོད་ཀྱི་ཁྲིད་གདམས་སྐོར།
༡༠ ནམ་མཁའ་མཛོད་ཀྱི་སྒྲུབ་སྐོར།
༡༡ དབྱིངས་རིག་རིན་པོ་ཆེའི་མཛོད་གསང་བ་ངེས་པའི་རྒྱན།
༡༢ དབྱིངས་རིག་རིན་པོ་ཆེའི་མཛོད་ལས་ལམ་དང་འབྲས་བུའི་ཁྲིད།
༡༣ གསང་སྔགས་བསྐྱེད་རྫོགས་སོགས་ཀྱི་སྐོར།
༡༤ སྡོམ་གསུམ་རྣམ་པར་འབྱེད་པའི་བཀའ་བརྟེན།
༡༥ ཞལ་གདམས་དང་བླ་བསྟོད་གསོལ་འདེབས་སོགས་ཀྱི་སྐོར།
༡༦ ཉམས་ཁྲིད་སྙིང་གི་རྒྱ་ཅན་སོགས་ལེའུ་ཕྲན་གྱི་སྐོར།
༡༧ བསང་བསྡུས་འདོད་རྒུའི་སྤྲིན་ཆེན་སོགས་ལེའུ་ཕྲན་གྱི་སྐོར།



ཀ། ཀུན་མཁྱེན་ཤར་རྫ་པ་
པ་༠༡་ཤེས་རྒྱལ་མཚན་
གྱི་གསུང་འབུམ་བཞུགས་ས



༄༅། །ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྐྱབས་འགྲོ་དང་བྱང་སེམས་ཞིང་
འགྲེལ་སོགས་ཀྱི་སྐོར།
སི་ཁྲོན་དཔེ་སྐྲུན་ཚོགས་པ། སི་ཁྲོན་མི་རིགས་དཔེ་སྐྲུན་ཁང་།



图书在版编目(CIP)数据
夏咱·扎西坚赞全集:全17册:藏文/夏咱·扎西
坚赞著,一成都:四川民族出版社,2011.7
ISBN 978-7-5409-4825-2
1.1夏…II.夏…1社会科学一文集——
藏语 N. 1C53
中国版本图书馆CIP数据核字(2011) 第139061号
民族文字出版专项资金资助项目
夏咱·扎西坚赞全集 4
夏咱·扎西坚赞 著
主编 阿旺泽仁扎西
副主编 央 京
责任编辑 林么周
封面设计 李庆
内文设计 宁牡
四川出版集团
出版发行
四川民族出版社
地 址 成都三洞桥路12号
印 刷 成都蜀通印务有限责任公司
成品尺寸 170mm x 240mm
印 数 1~4000册
印 张 30.75
字 数 369千
版 次 2011年7月第1版
印 次 2011年7月第1次印刷
书 号 ISBN 978-7-5409-4825-2
定 价 650.00元(套)
版权所有·翻印必究
དཔེ་སྐྲུན་གྱི་བདག་དབང་འདི་གར་ཡོད་པས་པར་
བཤུས་བྱས་ན་ཁྲིམས་ཀྱི་ཆད་པ་ཕོག་ངེས་ཡིན།



གསར་
ཅང་
ཅན་གསན་
19
རྗེ་བཙུན་ཤར་རྫ་པ་བཀྲ་ཤིས་རྒྱལ་མཚན་གྱི་སྐྱེས་རབས།



ཤེས་རབ་སྨྲ་སེང་།



དཔེ་སྒྲིག་གསལ་བཤད།
དེ་ཡང་སྐྱབས་རྗེ་སྨན་སློབ་སྨྲ་དབང་བསྟན་རྣམ་རིན་པོ་ཆེའི་ཞལ་ལས།
ཕྱོགས་དུས་རྒྱལ་བ་ཀུན་གྱི་ཐུགས་དམ་མཐིག །རང་འབྱུང་རང་རིག་ཀ་དག་
ལྷུན་གྱིས་གྲུབ། །མཐའ་བཞི་རྒྱ་གྲོལ་སྨྲ་བསམ་བརྗོད་འདས་བོན། །མངོན་གྱུར་
མིའི་གཟུགས་སངས་རྒྱས་ལ་ཕྱག་འཚལ། །གསལ་སྟོང་དབྱེར་མེད་བློ་ལས་འདས་
པའི་གཞི། །རྣ་བར་སོན་ཙམ་རྟོག་གེའི་ཡིད་འཁྲུགས་བྱེད། །གསལ་བ་སྟོང་དང་
སྟོང་པ་གསལ་བའི་ཚུལ། །ཇི་བཞིན་གཟིགས་པ་འདི་ལས་ངོ་མཚར་གང་། ། དེ་
ལྟར་ཡེ་གཞི་མངོན་གྱུར་མཐར་ཕྱིན་ཚེ། །སྒྲིབ་ཚོགས་ཆགས་པའི་གཞི་བྲལ་འོད་
དུ་ཟད། །ཟད་པ་མཐར་ཕྱིན་ཀུན་བཟང་ངང་དུ་བཞུགས། །ཚུལ་འདིས་ཁྱེད་
ལ་བསྟོད་ཀྱི་གཞན་དུ་ཅི། །ཞི་བར་གཤེགས་ཀྱང་བརྩེ་བ་མ་དོར་བས། །སྟོང་
གཟུགས་བོན་གྱི་འཁོར་ལོས་དབང་བསྒྱུར་ཏེ། །རྩམ་གཟན་ཙམ་མིན་འགྲོ་ལ་ཐར་
ལམ་བསྟན། །ཚུལ་འདི་ཡིས་ནི་ཉིད་ལ་བསྟོད་པའི་སྒོ། ། སྣང་སྲིད་ཡེ་གཞིའི་
རང་བཞིན་ཤར་བ་ལ། །འཁོར་འདས་སྐྱོན་ཡོན་བདེ་སྡུག་མི་བསླུ་བ། །སྟོང་པ་
ཆེན་པོའི་ངང་ལས་མི་གཡོ་བཞིན། །སྒྲ་མཐུན་དོན་འཕགས་གཟིགས་འདི་ཡ་
མཚན་ཆེ། །ཇི་ལྟར་ཉིད་ཀྱིས་གཟིགས་པའི་འདོད་ཡོན་རྣམས། །གམ་བཅར་
དག་གིས་ཆ་ཙམ་མ་མཐོང་ཡང་། །སྒྲ་ཙམ་ལ་བརྟེན་བརྡ་སྦྱོར་ཚུལ་དག་ནི། །ཇི་
བཞིན་མཛད་པ་འདི་ནི་ངོ་མཚར་ཆེ། །ཚིག་སྦྱོར་སྙན་པོས་ངོ་བསྟོད་གཞིར་
བཟུང་སྟེ། །རི་མོ་བྲིས་པ་དེ་ཡང་འདི་ན་མིན། །ཡུན་ནས་དོན་གྱི་རྟོགས་པ་ལ་དད་
ནས། །སྨྲས་པ་འདི་ཡང་བཅོས་མ་ཡིན་སྙམ་མེད། །རྗེ་བཙུན་མངྒ་ཝེར་ཞི་རིག་
prona



པ་རང་ཤར་གྱི་མཚན་དོན་དང་འབྲེལ་བའི་བསྟོད་པ་བྱས་པས་ཀུན་མཁྱེན་བླ་
མའི་བྱིན་རླབས་སེམས་ལ་ཐོབ་པར་གྱུར་ཅིག །ཅེས་གསུངས་པའི་བསྟོད་ཡུལ་
དམ་པ། མཁས་ཤིང་གྲུབ་པའི་དབང་པོ་ཀུན་མཁྱེན་༧ ཤར་རྫ་པ་ཆེན་པོ་མཆོག་
ཐོག་མར་བྱ་བྲལ་ཉམ་ཆུང་གི་སྒོ་ནས་མཚན་ལྡན་བླ་མ་དམ་པ་མཉེས་གསུམ་
གྱིས་ཚུལ་མཐུན་བསྟེན་ཞིང་ཐོས་བསམ་ཚུལ་བཞིན་གནང་བའི་ཐོག་མའི་ཟིན་ཐོ་
རིམ་རྒྱས་བཏང་བའི་སྔོན་འགྲོའི་ཁྲིད་རིམ་བཀའ་ལུང་རྒྱ་མཚོ་དེ་ཉིད་རྗེ་ཉིད་ནས་
རང་ལ་གསལ་འདེབས་དང་གཞན་ལ་ཕན་ཕྱིར་ཁྲིད་དང་འཆད་པ་གནང་བ་གདུལ་
བྱའི་ཁམས་དང་མོས་པར་ཕན་རླབས་ཆེ་བར་བརྟེན། གཏེར་ཆེན་གསང་གླིང་
མཆོག་ནས་རྗེ་ཉིད་ཀྱི་བསྟན་དོན་རྒྱ་ཆེར་འབྱུང་བ་མ་འོངས་སྔོན་གཟིགས་ཀྱི་བཀས་
བསྐུལ་གནང་དོན། གང་ཉིད་ཀྱི་གསུང་རྣམས་པར་དུ་བརྐོ་དགོས་ཚུལ་བརྗོད། རྗེ་
ཉིད་ཆེ་གྲགས་དྲེགས་ཚུལ་གྱི་རྣམ་པ་སོགས་གཏན་མེད་ཡིན་སྟབས། བྱ་བྲལ་སྤྲང་
པོའི་ཚུལ་བཟུང་ལ་དེ་འདྲའི་མཐུན་རྐྱེན་རྩོལ་སྒྲུབ་མི་འབྱུང་ཚུལ་དང་
། རྒྱ་ཆེའི་བྱ་
བ་དེ་ལྟར་འགྲུབ་པ་དཀའ་ཚུལ་གསུངས་ཀྱང་གཏེར་ཆེན་མཆོག་ནས་ནན་བསྐུལ་
གནང་བར་བརྟེན། པར་རྐོ་དབང་ཕྱུག་ཅེས་པ་ཐོག་མའི་པར་རྐོ་མཁན་གང་དེ་
རྙེད་ནས་བཟུང་རིམ་པས་རྗེ་ཉིད་ཀྱི་གསུང་འབུམ་ཤིང་པར་དུ་བརྐོས་པ་སྤྱི་ལོ་
༡༩༥༩ལོའི་ཡར་སྔོན་དུ་ཤར་རྫ་རི་ཁྲོད་དུ་བཞུགས་པ་དང་། དེ་ཡི་པར་མའང་
སྟོད་སྨད་གང་སར་ཁྱབ་པར་གྱུར་རོ། །
ཕྱིས་སུ་གངས་ཅན་སྤྱི་ཡོངས་ལ་རིག་གསར་གྱི་ཉམས་རྒུད་འོག་སྔ་དཔེ་དང་
པར་ཤིང་སོགས་གཏོར་སྐྱོན་བྱུང་ཤུལ་ལས་ཁྲ་རྒན་དགོན་པའི་འབངས་སྡེའི་
ནང་དུ་པར་མ་ཉར་ཚགས་ཐུབ་ཡོད་རིགས་རྣམས་ཁྲུ་དགོན་མཁན་པོ་སྐལ་བཟང་
གཡུང་དྲུང་རིན་པོ་ཆེའི་ཕྱག་ཏུ་དཔེ་བདག་རྣམས་ཀྱི་དད་སྟོབས་ཀྱིས་ཕུལ་འབྱོར་
2



བྱུང་བར་བརྟེན། མཁན་རིན་པོ་ཆེ་གང་ཉིད་ནས་སྐབས་དེ་དུས་ཀྱི་པར་སྐྲུན་
སྤུས་ལེགས་གནང་འཆར་གཙོ་གཉེར་གནང་བ་དང་འབྲེལ། ཨ་གཡུང་གཤེན་
བསྟན་མཐའ་རྒྱས་རིན་པོ་ཆེ་དང་། རྩེ་དྲུག་བླ་མ་གར་དབང་རྣམ་རྒྱལ་རིན་པོ་ཆེ།
བི་རོ་བློ་བཀྲ་སོགས་ཀྱིས་ཐུགས་ཁུར་ཆེན་པོས་གོང་རིམ་ལ་ཆོག་མཆན་ཞུས་པ་དོན་
བཞིན་ཐོབ་པ་དང་། རྩེ་བླ་ཚུལ་ཁྲིམས་རབ་རྒྱས་རྣམ་དག་དང་། གྲྭ་སའི་རྒན་
ལགས་བློ་གྲོས་ཉི་མ་རྣམ་གཉིས་ནས་བསྒྲིགས་ཞུས་གནང་བ་དང་། ལྷག་བསམ་
དད་ལྡན་གེ་འགེངས་སྐལ་བཟང་རྣམ་རྒྱལ་དང་རྣམ་རྒྱལ་བཀྲ་ཤིས་གཉིས་གཙོས་
པས་གལ་ཆེའི་མཐུན་སྦྱོར་གནང་བ་བཅས་ཐུན་མོང་མཉམ་འབྲེལ་གྱི་སྒོ་ནས་སྤྱི་ལོ་
༡༩༨༨ལོར་ཆབ་མདོ་དཔར་འདེབས་བཟོ་གྲྭ་རུ་ཤར་རྫ་པའི་གསུང་འབུམ་པོད་
བཅུ་གསུམ་དང་ཐེག་འགྲེལ་རྣམ་ཐར་སོགས་བསྡོམས་པས་པོད་གྲངས་མདའ་
ཚད་མ་བཅུ་དྲུག་ལྕགས་པར་བསྒྲིགས་ཏེ་ཚར་གྲངས་༡༠༠༠ པར་སྐྲུན་བྱས་སོ། །
གོང་གསལ་གནས་ཚུལ་དང་འབྲེལ་ད་སྐབས་གསུང་འབུམ་འདི་ཀོ་དེང་
རབས་དེབ་གཟུགས་སུ་དཔེ་སྐྲུན་བྱེད་སྐོར་ཅུང་ཟད་ཞུ་ན། ༧ སྨྲ་དབང་ཡོངས་
འཛིན་བསྟན་རྣམ་རིན་པོ་ཆེའི་བཞེད་པ་སྔ་དར་བཀའ་བརྟེན་དང་ཕྱི་དར་གསུང་
འབུམ་ཞེས་ཕྱོགས་གཉིས་དབྱེ་འབྱེད་གནང་བའི་དགོངས་དོན་ལྟར། སྤྱི་ལོ་
༢༠༠༦ལོར་ཁྱུང་པོ་སྟེང་ཆེན་དགོན་ནས་གཡུང་དྲུང་བོན་གྱི་བཀའ་བརྟེན་དཔེ་
རྙིང་ཕྱོགས་བསྒྲིགས་ཞེས་པ་པོད་གྲངས་༡༡༠ ཅན་དཔེ་སྐྲུན་གྲུབ་རྗེས། ཕྱི་དར་
གསུང་འབུམ་སྐོར་སྟོད་སྨད་གང་སར་བླ་སྤྲུལ་དགེ་བཤེས་གང་ཞིག་གིས་གཙོ་
སྐྱོངས་ཀྱིས་མཁས་གྲུབ་སོ་སོའི་གསུང་འབུམ་རྣམས་གང་ཐུབ་ཀྱིས་རིམ་བཞིན་
སྒྲིག་སྐྲུན་བྱེད་རྒྱུ་དགོས་གལ་ཆེ་ཚུལ་ཁྱུང་པོ་སྟེང་ཆེན་དགོན་གྱི་གཡུང་དྲུང་
བོན་གྱི་བཀའ་བརྟེན་དཔེ་རྙིང་ཕྱོགས་སྒྲིག་ཁང་ནས་འབོད་བསྐུལ་ཁ་གསལ་ཅན་
3



ཞིག་སྤྱི་ལོ་༢༠༠༩ལོར་གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
ཀྱི་གནད་བསྡུས་གསལ་སྟོན་མེ་ལོང་ཞེས་པའི་ནང་ཞུས་པ་ལྟར། ཕྱི་དར་གསུང་
འབུམ་སྐོར་ལས་ཀུན་མཁྱེན་ཤར་རྫ་པའི་གསུང་འབུམ་འདི་ཀོ་ཐོག་མར་དཔེ་
སྐྲུན་བྱེད་རྒྱུའི་དབུ་བཟུང་བ་ཡིན། དེ་ལྟར་བྱེད་པའི་དགོས་པ་ནི། སྤྱི་ལོ་༢༠༡༠
ཡར་སྔོན་དུ་ཤར་རྫ་པའི་གསུང་འབུམ་གང་སར་ཁྱབ་སྤེལ་བྱས་རིགས་གཙོ་ཆེར་སྔ་
མའི་ཆབ་མདོའི་ལྕགས་པར་ཅན་དེ་བསྐྱར་པར་ཡང་པར་བྱས་པ་ལས་གཞན་
མེད་ལ། ཆབ་མདོའི་པར་མ་དེའི་པར་གཞི་ཡང་སྐབས་དེའི་ཆ་རྐྱེན་གྱི་དབང་གིས་
མི་འདང་བའི་ཞན་ཆ་ཡོད་པ་དཔེར་ན། མ་དཔེ་གཅིག་ལས་གཞན་པའི་བསྡུར་
ཡ་མ་རྙེད་པ་དང་དགོས་ངེས་དཔེ་ཆ་མ་འབྱོར་བ། ཞུས་བསྒྲིགས་ལས་སྣེ་མི་སྣ་ཉུང་
བ། འཕྲུལ་འཁོར་སོགས་པར་ཆས་ཀྱི་མཐུན་རྐྱེན་ཞན་པ་སོགས་སོ། །དེས་ན་ཚུལ་
དེ་ལས་ཐོན་པའི་གསུང་འབུམ་འདི་ཀོའང་དེང་གི་ཆར་དགེ་འདོན་སྐྱོན་སེལ་གྱི་
ཞབས་ཞུ་རེ་སྒྲུབ་དགོས་རྒྱུ་ནི་རང་ཅག་གི་བཤོལ་དུ་མེད་པའི་འགན་དུ་གྲུབ་གཤིས།
གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་སྒྲིག་ཁང་གཙོ་གཉེར་བ་ཁྱུང་
པོ་སྟེང་ཆེན་དགོན་གྱི་མཁན་པོ་༧ འོད་ཟེར་སྦྱིན་པ་ཕུན་ཚོགས་རིན་པོ་ཆེ་གཙོས་པའི་
ལས་དོན་ལག་བསྟར་པ་རྣམས་ཀྱིས་ཧུར་ཐག་སྒོས་སྔ་མའི་ཤིང་པར་གཞིར་བཟུང་
ཐོག་ཆབ་མདོའི་ལྕགས་པར་མ་དང་འདྲ་བསྡུར་བྱས། མ་དཔེ་འདྲ་ཡ་མ་རྙེད་པ་
རྣམས་དེ་རང་ཞུས་བསྒྲིགས་བྱས་ཏེ་སྔོན་གྱི་ལྕགས་པར་མའི་ཆད་འཁྲུགས་སོགས་
ཅི་ནུས་ཀྱིས་ཁ་སྐོང་དང་དག་བཅོས་བཏང་སྟེ། དེང་རབས་དེབ་གཟུགས་སུ་པོད་གྲངས་
བཅུ་བདུན་གྱི་བདག་ཉིད་ཅན་དུ་སྐྲུན་པའོ། ། དེ་ཡང་ལས་དོན་ལག་བསྟར་པ་རང་
ངོས་ནས་མཚོན་ན་ལས་ཀ་འདི་ཀོ་བསོད་ནམས་ཚོགས་བསགས་ཀྱི་རྒྱུ་རུ་དམིགས་
ཁུལ་གྱིས་གང་ཤེས་གང་ནུས་ཀྱིས་འབད་པ་བྱས་ཡོད་ནའང་། ད་དུང་མ་རྟོགས་པ་
4



དང་ལོག་པར་རྟོག་པ་སོགས་དང་། གཞན་རྐྱེན་དབང་གིས་མི་འདང་བའི་ཞན་
ཆ་སོགས་ཡོད་ངེས་ཡིན་པས། ཕྱིས་སུ་དཔྱོད་ལྡན་རྣམས་ཀྱིས་དག་འབུད་གནང་རེ་
དང་གནང་འོས་ཡིན་ནའང་། དེ་ལས་གཞན་པའི་ཉག་ཉོག་རིགས་རྣམས་བཏང་
སྙོམས་མཁའ་ཡངས་ངོགས་རང་དྭངས་སུ་བཞག་ན་ཅི་བས་མཛེས་པར་སེམས་པ་
དང་ཆབས་ཅིག །འདི་འབད་དགེ་བས་ཕྱི་དར་མཁས་པའི་གསུང་འབུམ་རིམ་
སྐྲུན་གྱི་དཔེ་སྟོན་དུ་འགྱུར་བ་དང་གང་སྐྲུན་གསུང་རབ་ཀྱི་བསྟན་དོན་འགྲོ་ཁམས་
སུ་སྨིན་ཏེ་ཕན་བདེ་དངོས་སུ་འབྱུང་བའི་བསྔོ་སྨོན་ལྷད་མེད་དང་བཅས་ཤར་རྫ་
པའི་གསུང་འབུམ་ཤིང་པར་མའི་མ་དཔེ་གཡར་གནང་མཛད་པའི་ཀ་ལེགས་དགོན་
དང་རྒན་བསམ་གཏན་ཡེ་ཤེས། སྟེང་ཆེན་དགོན་གྱི་འབྲེལ་ཡོད་མི་སྣ་སོགས་དང་།
ལྷག་ཏུ་གསུང་འབུམ་འདིའི་དཔེ་སྐྲུན་ཐད་རྒྱུ་འབྱོར་གྱི་མཐུན་རྐྱེན་གནང་བའི་
བསྟན་སྦྱིན་ལྷག་བསམ་ཅན་རྣམས་ལའང་སྐབས་འདི་དང་བསྟུན་ཐལ་མོ་སྙིང་
ཁར་སྦྱར་ཏེ་བཀའ་དྲིན་ཆེ་ཞེས་ཞུའོ། །
དཔེ་སྒྲིག་པས།
སྤྱི་ལོ་༢༠༡༠ལོའི་ཟླ་༩ཚེས་༤ཉིན།



རྩོམ་པ་པོའི་ལོ་རྒྱུས་མདོར་བསྡུས།
སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར་ཞེས་བྱ་བ་འདིའི་
རྩོམ་པ་པོ་ཤར་རྫ་པ་བཀྲ་ཤིས་རྒྱལ་མཚན་མཆོག་ནི་（༡༨༥༩-༡༩༣༤)
རབ་བྱུང་བཅུ་བཞི་པའི་དོན་གྲུབ་ཅེས་པ་ས་ལུག་ལོར་མདོ་ཁམས་སྨད་ཀྱི་ཡུལ་
ལྗོངས་དངུལ་རྫ་ཟལ་མོའི་སྒང་གི་རིའི་རྒྱུད་རྫ་ཁོག་འབོད་པར་ཆེན་པོ་ཧོར་
གྱི་རིགས་ལས་བྱུང་བའི་ཡབ་བོན་སྔགས་འཛིན་པ་དགེ་བསྙེན་བཀྲ་ཤིས་
དགའ་དང་ཡུམ་རིགས་བཟང་བོ་ལེགས་
་གཉིས་ལ་སྐུ་བལྟམས། སྐུ་གཞོན་
ནུའི་དུས་ནས་དད་པ་དང་། བརྩོན་འགྲུས། ངེས་འབྱུང་། སྙིང་རྗེ་སོགས་
ཁྱད་པར་དུ་འཕགས་ཤིང་། ལྷག་པར་དུ་བསམ་གཞིགས་ཀྱི་མཁྱེན་རབ་དྲི་
མ་མེད་པའི་རྩལ་རྫོགས་ཏེ་ཐེག་པ་ཆེན་པོའི་རིགས་ཀྱི་ནུས་པ་ཐམས་ཅད་ལྷན་
སྐྱེས་སུ་མངའ་བ། ལྷ་དང་བླ་མའི་ཞལ་གཟིགས་ལུང་བསྟན་པའི་རྣམ་པ་དུ་
མ་ལྡན་པ་དང་། ཁྱད་པར་དུ་རྣལ་འབྱོར་གྱི་དབང་ཕྱུག་དབྲ་ཞིག་གྲུབ་ཆེན་
བསྟན་འཛིན་དབང་རྒྱལ་ལམ་དྲན་པ་བདུད་འདུལ་མཆོག་གི་རྗེས་སུ་བཟུང་
ཞིང་དོན་བརྒྱུད་ཀྱི་དགོངས་པ་རྒྱུད་ལ་འཕོས་ཏེ་གྲུབ་ཆེན་ཉིད་དང་མཉམ་
པའི་རྟོགས་པ་མངོན་དུ་གྱུར། གཞན་ཡང་གཏེར་ཆེན་ཚེ་དབང་གྲགས་པ།
གཏེར་སྲས་ཚེ་དབང་འགྱུར་མེད། ཀུན་གྲོལ་བདུད་འདུལ་གླིང་པ། སུམ་
ལྡན་བསམ་གཏན་ཡེ་ཤེས། གཡུང་གླིང་མཁན་པོ་སྐལ་བཟང་ཉི་མ་ཏོག་གི་
རྒྱལ་མཚན་སོགས་མཁས་པ་དང་གྲུབ་པའི་སྐྱེས་མཆོག་ཉེར་བཞིའི་ཞབས་
པད་བསྟེན་པ་དང་བྲག་དཀར་རྡོ་རྗེ་འཆང་བློ་བཟང་བསྟན་འཛིན་སྙན་



གྲགས། ཀ ཐོག་པ་སི་ཏུ་ཆོས་ཀྱི་རྒྱ་མཚོ། ཀོང་སྤྲུལ་ཡོན་ཏན་རྒྱ་མཚོ་སོགས་
རིས་མེད་སྐྱེས་མཆོག་དུ་མའི་ཞབས་ལ་གཏུགས་ཏེ་ཤེས་བྱ་ཐམས་ཅད་ལ་མི་
འཇིགས་པའི་སྤོབས་པ་ནང་ནས་བརྡོལ་ཏེ་ཐུན་མོང་གི་རིག་པའི་གནས་བཅུ་
ཕྲག་དང་། ཐུན་མིན་ནང་རིག་པ་དབུ་ཕར་འདུལ་མཛོད་སོགས་མདོ་སྔགས་
ཀྱི་གཞུང་ལུགས་ཐ་དག་མ་བསླབས་པར་ངང་གིས་མཁྱེན། རང་གནས་ཡེ་
ཤེས་ཆེན་པོའི་རྒྱལ་ས་མངོན་དུ་མཛད་དེ་དགོངས་པ་ཀློང་བརྡོལ་དུ་གྱུར་ནས་
ཟབ་པའི་བཀའ་འཁོར་དུ་མའི་ནང་གི་ཆ་ཤས་ཀྱི་ཆ་ཤས་ཙམ་བགོ་སྐལ་དུ་
བབས་པ་དེར་གཡུང་དྲུང་བོན་གྱི་བསྟན་པའི་འབྱུང་ཁུངས་ལེགས་བཤད་
རིན་པོ་ཆེའི་མཛོད། མདོ་སྔགས་བླ་མེད་དང་བཅས་པའི་ལམ་གྱི་རིམ་པའི་
གཞུང་སྡེ་སྣོད་རིན་པོ་ཆེའི་མཛོད། ཐེག་པ་ཐམས་ཅད་ཀྱི་གྲུབ་མཐའི་གནས་
གསལ་བར་སྟོན་པ་ལུང་རིགས་རིན་པོ་ཆེའི་མཛོད། བླ་མེད་ཐེག་པའི་གཞི་
ལམ་འབྲས་གསུམ་རྒྱ་ཆེར་གསལ་བ་དབྱིངས་རིག་རིན་པོ་ཆེའི་མཛོད། རྫོགས་
ཆེན་སྡེ་གསུམ་གྱི་སྙིང་པོའི་དགོངས་བཅུད་ཡང་ཟབ་ནམ་མཁའ་མཛོད་བཅས་
མཛོད་ཆེན་ལྔ་དང་། དེ་མིན་གསང་པ་སེམས་ཕྱོགས་སྐོར་གྱི་ཡང་བཅུད།
ཨ་ཁྲིད་ཆེན་མོའི་སྐོར། ཕྱག་རྫོགས་ཟུང་འཇུག་གི་བཀའ་བབས་ཆུ་བོ་གཅིག་
འདྲེས་རྫོགས་ཆེན་སྐུ་གསུམ་རང་ཤར་གྱི་བོན་སྡེ་སོགས། འཕྲུལ་ངག་གཡུང་
དྲུང་བོན་གྱི་བཀའ་བརྟེན་རྣམས་ཀྱི་ཡང་ཞུན་སྙིང་པོར་དྲིལ་བ་སྔར་མེད་ཀྱི་
ལེགས་བཤད་གསར་དུ་དྲངས་པས་བསྟན་པ་འདི་ལ་སྟོན་པ་གཉིས་པ་ལྟ་བུའི་
མཛད་པ་ཕྲིན་ལས་རྒྱ་ཆེར་སྤེལ་བ་དང་། རྗེ་ཉིད་ཀྱི་སློབ་མའི་མཆོག་གྱུར་
ཐུགས་སྲས་འཇའ་ལུས་པ་ཟླ་བ་གྲགས་པ་དང་། བསྟན་གཉིས་གཏེར་གྱི་བདག་
པོ་གསང་སྔགས་གླིང་པ། ཨ་མདོ་རྔ་ལྗོངས་བཀྲ་ཤིས་འཁྱིལ་གྱི་མཆོག་སྤྲུལ་
7



ཚུལ་ཁྲིམས་བསྟན་པའི་རྒྱལ་མཚན། ཉག་རོང་བྱ་བཏང་མཆོག་སྤྲུལ་ཚེ་དབང་
འགྱུར་མེད་དང་སུ་ལ་བསྐལ་བཟང་བསྟན་པའི་རྒྱལ་མཚན་སོགས་རྒྱ་བོད་
བལ་གསུམ་གྱི་སའི་ཆར་གཏོགས་པའི་ངེས་གསང་རྟོགས་པའི་རྣལ་འབྱོར་
གྱི་སློབ་མའི་གྲངས་མི་ཉུང་བ་བསྐྱངས་པ་སོགས་འབྲེལ་ཚད་དོན་ལྡན་གྱི་སྒོ་
ནས་བསྟན་པ་རིན་པོ་ཆེ་ཕྱོགས་བཅུར་དར་ཞིང་བསྐལ་བརྒྱར་བརྟན་པའི་
མཛད་པ་རླབས་པོ་ཆེ་རྣམས་ལེགས་པར་རྫོགས་ཏེ་དགུང་ལོ་དོན་དྲུག་པ་ཤིང་
ཁྱི་ལོར་སྣང་ལུས་སེམས་ཀྱི་བག་ཆགས་གཞི་ལ་སངས་ནས་ཟག་མེད་འཇའ་
ལུས་སུ་གཤེགས་སོ། ། གཡུང་དྲུང་བསྟན་པའི་རྒྱལ་མཚན་ནམ། ཨ་གཡུང་
དུ་འབོད་པས། སྤྱི་ལོ་༡༩༨ ༣ལོའི་ཟླ་ཚེས་ལ།
( མཆན། ཨ་གཡུང་རིན་པོ་ཆེས་བྲིས་པའི་གྲུབ་དབང་ཤར་རྫ་པའི་རྣམ་ཐར་མདོར་
བསྡུས་འདི་ཀོ་ཁུངས་བཙན་བྱིན་ཆེར་དམིགས་ཏེ་འདི་གར་ཁོང་གི་གསུང་ཇི་བཞིན་དུ་
བཀོད་པའོ། ། ）
s



དཀར་ཆག
1
7
8
9
སྐྱབས་སྡོམ་ཉི་ཤུ་པའི་ས་བཅད་བློ་གྲོས་སྒོ་འབྱེད་ཅེས་བྱ་བ་
བཞུགས་སོ། །
ཡུལ་མཆོག་བཞི་ལ་སྐྱབས་སུ་འགྲོ་བའི་ཚུལ་གྱི་རྣམ་པར་བཞག་པ་
ཉི་ཤུ་པ་བཞུགས་སོ། །
སྐྱབས་འགྲོའི་སྡོམ་པ་ཉི་ཤུ་པའི་འགྲེལ་པ་ཚངས་པའི་དབྱངས་སྙན་
ཞེས་བྱ་བ་བཞུགས་སོ། །
སྐྱབས་སུ་འགྲོ་བའི་རྒྱུ།
སྐྱབས་སུ་འགྲོ་བའི་ངོ་བོ།
སྐྱབས་འགྲོའི་དབྱེ་བ།
སྐྱབས་ཡུལ་གྱི་རང་བཞིན།
སྐྱབས་སུ་སོང་མ་སོང་གི་སྐྱོན་ཡོན།
སྐྱབས་འགྲོའི་བསླབ་བྱ།
བྱང་སེམས་བརྒྱ་རྩ་དགུ་པའི་ས་བཅད་ལུང་གི་ལྡེ་མིག་ཅེས་
བྱ་བ་བཞུགས་སོ། །
བྱང་ཆུབ་སེམས་ཀྱི་བསླབ་པ་ཚིགས་སུ་བཅད་པ་བརྒྱ་རྩ་དགུ་པ་
ཞེས་བྱ་བ་བཞུགས་སོ།།
9
11
27
28
35
44
ཝནྟི



55
57
59
60
60
64
72
74
བྱང་ཆུབ་སེམས་ཀྱི་བསླབ་པ་ཚིགས་སུ་བཅད་པ་བརྒྱ་རྩ་དགུ་པའི་
འགྲེལ་པ་ཟླ་འོད་རབ་གསལ་ཅེས་བྱ་བ་བཞུགས་སོ། །
མཆོད་བརྗོད།
སྐབས་དོན་དང་པོའི་འགྲེལ་པ།
ཀླད་དོན།
གཞུང་དོན་མདོར་བསྟན་པ།
བྱམས་འབུམ་གྱི་ལུགས་ལྟར་བཤད་པ།
གཟེར་མིག་ལྟར་བཤད་པ།
དྲང་དོན་ལྟར་རྒྱུ་འབྲས་མན་ངག་བདུན་བཤད་པ།
སྲས་རྒྱུད་དྲང་སྲོངས་ཀྱི་ལུགས་བཤད་པ།
བྱང་སེམས་རྒྱུད་ལ་བསྐྱེད་པ།
སྐབས་དོན་བར་མའི་འགྲེལ་པ།
སྐྱེས་པ་མི་ཉམས་པ་བྱེད་པ།
སྦྱིན་པ་བཤད་པ།
ཚུལ་ཁྲིམས་བཤད་པ།
བཟོད་པ་བཤད་པ།
བརྩོན་འགྲུས་བཤད་པ།
ཕར་ཕྱིན་ཕྱི་མ་གཉིས་མདོར་བསྟན་པ།
སྐབས་དོན་ཐ་མའི་འགྲེལ་པ།
བྱང་སེམས་གོང་འཕེལ་དུ་འགྲོ་བ་ལ་ཚོགས་གཉིས་རྫོགས་དགོས་པ། . 137
ཞི་གནས་བསྒྲུབ་པ།
ལྷག་མཐོང་བཤད་པ།
75
86
93
100
31
137
139
147
2



51
152
155
157
158
159
164
169
བདག་མེད་ཀྱི་གནས་ལུགས་བསྟན་པ།
བོན་གྱི་བདག་མེད་གཏན་ལ་དབབ་པ།
ཞི་ལྷག་ཟུང་འབྲེལ་སྒོམ་ཚུལ།
སྒོམ་པའི་འབྲས་བུ།
མཇུག་གི་དོན་བཤད་པ།
མཇུག་རྩོམ།
བྱང་ཆུབ་སེམས་ཀྱི་བསླབ་པ་ལྔ་བཅུ་རྩ་དགུ་བའི་ས་བཅད་
ལམ་གྱི་ལྡེ་མིག་བཞུགས་སོ། །
བྱང་ཆུབ་སེམས་དཔའི་བསླབ་པ་མདོར་བསྡུས་པ་ལྔ་བཅུ་རྩ་
དགུ་པ་ཞེས་བྱ་བ་བཞུགས་སོ། །
བྱང་ཆུབ་སེམས་དཔའི་བསླབ་པ་མདོར་བསྡུས་པ་ལྔ་བཅུ་རྩ་དགུའི་
འགྲེལ་པ་ཉིན་བྱེད་སྣང་བ་ཞེས་བྱ་བ་བཞུགས་སོ། །
མཆོད་བརྗོད།
སྐབས་དང་པོའི་དོན།
ཀླད་ཀྱི་དོན།
གཞུང་གི་དོན།
མ་ཐོབ་པ་ཐོབ་པར་བྱེད་པ།
སྐབས་གཉིས་པའི་དོན།
ཐོབ་པ་མི་ཉམས་པར་བསྲུང་བའི་བསླབ་བྱ།
སྨོན་པའི་བསླབ་བྱ།
176
177
I79
179
197
197



198
109
202
203
205
209
213
214
216
219
འཇུག་པའི་བསླབ་བྱ།
སེམས་ཀྱི་དྲི་མ་བརྒྱད་སྤང་བ།
ལུང་མ་བསྟན་དགེ་བར་བསྒྱུར་ཚུལ།
སྤྲོས་མེད་པའི་ལུགས་ཀྱི་བསླབ་བྱ་བསྟན་པ།
ཐུགས་རྗེ་སེམས་དཔའ་དང་ཐུན་མོང་གི་བསླབ་བྱ་བསྟན་པ།
མདོ་ཁུངས་ཀྱི་བསླབ་བྱ་བསྟན་པ།
ཟབ་མོའི་གཞུང་ནས་བཤད་པ།
སྐབས་གསུམ་པའི་དོན།
ཉམས་ན་གསོ་ཐབས།
གཏོང་རྒྱུ་ངོས་བཟུང་བ།
ལྟུང་བ་ཕྱིར་བཅོས་པ།
ཉམས་ཐུབ་ཀྱི་སྐྱོན་ཡོན་བཤད་པ།
མཇུག་གི་བཟོད་གསོལ་བསྔོ་སྨོན་བསྟན་པ།
མཇུག་རྩོམ།
འོལ་མོ་ལུང་རིང་གི་སྨོན་ལམ་རྣམ་མཁྱེན་གྲོང་འཇུག་གི་ས་བཅད་
ནམ་མཁའི་ནོར་བུ་བཞུགས་སོ། །
བདེ་ཆེན་ཞིང་གི་སྨོན་ལམ་རྣམ་མཁྱེན་གྲོང་འཇུག་བཞུགས་སོ། །
བདེ་ཆེན་ཞིང་གི་སྨོན་ལམ་གྱི་དོན་གསལ་བར་བྱེད་པའི་འགྲེལ་པ་
ཉི་མའི་སྙིང་པོ་བཞུགས་སོ། །
མཆོད་བརྗོད།
གཞུང་དོན།
222
223
224
.....226
232
23
239
4



242
244
258
270
27]
276
285
286
287
ཕྱོགས་གང་ན་ཡོད་པ།
ཞིང་གི་བཀོད་པ་ཇི་ལྟར་ཡོད་པ།
དགེ་བའི་ལས་སྒོ་དུ་མ་ནས་བསག་པ།
བྱང་ཆུབ་མཆོག་ཏུ་སེམས་བསྐྱེད་པ།
བདེ་བ་ཅན་དུ་སྐྱེ་བའི་སྨོན་ལམ།
བཅུད་ཀྱི་ཡོན་ཏན་བསྟན་པ།
རྒྱུའི་རང་བཞིན་ལ་སྨོན་པ།
སྨོན་ལམ་གྲུབ་པའི་བདེན་ཚིག།
མཇུག་རྩོམ།
འོད་དཔག་མེད་ཀྱི་སྨོན་ལམ་ཐུགས་རྗེའི་ཉག་ཐག་གི་ས་བཅད་
ཟླ་འོད་རབ་གསལ་བཞུགས་སོ། །
བདེ་ཆེན་ཞིང་གི་སྨོན་ལམ་ཐུགས་རྗེའི་ཉག་ཐག་བཞུགས་སོ། །
ལོངས་སྐུའི་ཞིང་སྨོན་གྱི་རྣམ་འགྲེལ་ཟླ་འོད་ཀུནྡའི་འཛུམ་འབྱེད་བཞུགས་སོ། །
མཆོད་བརྗོད།
ཀླད་དོན།
གཞུང་དོན།
ཞིང་གི་བཀོད་པ་ཡིད་ལ་བྱེད་པ།
དགེ་བའི་ལས་བསགས་པ།
ཞེ་སྡང་གི་གཉེན་པོ་བཤགས་སྦྱང་།
སེར་སྣའི་གཉེན་པོ་མཆོད་པ་འབུལ་བ།
290
295
301
302
304
305
309
320
330



338
341
345
346
347
359
364
367
371
ཕྲག་དོག་གི་གཉེན་པོ་ཡི་རངས་བ།
གཏི་མུག་གི་གཉེན་པོ་བོན་འཁོར་བསྐོར་བ།
ལོག་ལྟའི་གཉེན་པོ་མྱ་ངན་མི་འདའ་བ་གསོལ་བ་འདེབས་པ།
བྱང་ཆུབ་མཆོག་ཏུ་སེམས་བསྐྱེད་པ།
བདེ་བ་ཅན་དུ་སྐྱེ་བའི་རྒྱུར་བསྔོ་སྨོན་བསྟན་པ།
ཞིང་ཁམས་ཀྱི་བཀོད་པ།
ཁྱད་པར་གྱི་རྒྱུ་སྙིང་པོ་བཟླས་པ།
མཇུག་གི་དོན།
བོན་སྐུའི་སྨོན་ལམ་གཏི་མུག་གཉིད་སྐྲོག་གི་ས་བཅད་རིག་པའི་
མེ་ལོང་བཞུགས་སོ། །
བོན་སྐུའི་སྨོན་ལམ་གཏི་མུག་གཉིད་སྐྲོག་བཞུགས་སོ། །
བོན་སྐུའི་སྨོན་ལམ་གཏི་མུག་གཉིད་སྐྲོག་གི་འགྲེལ་བ་ལུང་གི་
ཕྲེང་བ་བཞུགས་སོ། །
མཆོད་བརྗོད།
གཞི་ཡི་ཡིན་ལུགས་བསྟན་པ།
གྲུབ་མཐའི་རྗེས་སུ་བསྒྲུབ་ཅིང་འཛིན་པ།
ལམ་རྗེས་སུ་འཛིན་པ།
གཞི་ལས་གཞི་སྣང་འཆར་ཚུལ།
ཀུན་ཏུ་བཟང་པོ་གྲོལ་ཚུལ།
སེམས་ཅན་འཁྲུལ་ཚུལ།
374
379
380
383
387
388
389
39)
6



ལམ་བཤད་པ།
392
394
398
404
406
407
408
410
མན་ངག་སྡེ་པའི་དབང་པོ་རབ་འབྲིང་ཐ་གསུམ་བཤད་པ།
ཐོད་རྒལ་བཤད་པ།
སྣང་བ་བཞི་ཇི་ལྟར་འཆར་ལུགས།
མཐའ་རྟེན་གྱི་མན་ངག་བཤད་པ།
དབང་པོ་འབྲིང་བར་དོར་གྲོལ་བའི་སྨོན་ལམ་ནི།
དབང་ཐ་རྣམས་རང་བཞིན་སྤྲུལ་པའི་ཞིང་དུ་སྐྱེ་བའི་སྨོན་ལམ།
མཇུག་རྩོམ།
སངས་རྒྱས་ཀྱིས་གསུངས་པའི་ཕར་ཕྱིན་ཐེག་པའི་ལུགས་ཀྱི་འབུམ་
སྡེ་བཞིའི་ཆོ་གའི་རྣམ་འགྲེལ་ཉི་འོད་གཞོན་ནུ་བཞུགས་སོ། །
མཆོད་པར་བརྗོད་པ།
ཕུན་གསུམ་ཚོགས་པ་ལྔ་བཤད་པ།
གཞུང་དོན་ལ་སྐྱབས་འགྲོ་བཤད་པ།
གསོ་སྦྱོང་བཤད་པ།
སེམས་བཟུང་བ།
སེམས་བསྐྱེད་པ།
མཇུག་གི་དོན།
དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་མདོ་ཞེས་
བྱ་བ་བཞུགས་སོ། །
412
42
413
420
424
430
433
435



438
439
440
དཀོན་མཆོག་གསུམ་རྗེས་སུ་དྲན་པའི་མདོ་འགྲེལ་འཇའ་ཚོན་
དྲ་བ་ཞེས་བྱ་བ་བཞུགས་སོ། །
མཆོད་པར་བརྗོད་པ།
མཚན་གྱི་དོན་བསྟན་པ།
འགྱུར་ཕྱག་བསྟན་པ།
གཞུང་དོན་ལ་སངས་རྒྱས་ཀྱི་ཡོན་ཏན་རྗེས་སུ་དྲན་པ།
བོན་གྱི་ཡོན་ཏན་རྗེས་སུ་དྲན་པ།
གཡུང་དྲུང་སེམས་དཔའི་ཡོན་ཏན་རྗེས་སུ་དྲན་པ།
ཡན་ལག་བདུན་པ་འབུལ་བ།
མཇུག་རྩོམ།
440
456
460
464
465
8



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སྐྱབས་སྡོམ་ཉི་ཤུ་པའི་ས་བཅད་བློ་གྲོས་
སྒོ་འབྱེད་ཅེས་བྱ་བ་
བཞུགས་སོ།།
༄༅། །མཐའ་ཡས་འགྲོ་བ་སྐྱོབས་པའི་མཐུ་མངའ་བའི།།
རིན་ཆེན་རྣམ་གསུམ་འགྲོ་བའི་བཤེས་གྱུར་པ།།
ཉེས་མང་སུ་ཞིག་དད་ཙམ་བྱས་པས་ཀྱང་།།
འདོར་བ་མི་མཛད་དཀོན་མཆོག་དེར་ཕྱག་འཚལ།།
སངས་རྒྱས་བསྒྲུབ་པའི་ཐབས་སུ་འགྱུར་རོ་ཅོག །
གང་ཞིག་དང་པོའི་འཇུག་སྒོ་མཆོག་གསུམ་ལ།།
སྐྱབས་སུ་འགྲོ་ཚུལ་སྐྱབས་སྡོམ་ཉི་ཤུ་པའི།།
ས་བཅད་ཉུང་ངུ་སྤེལ་འདིར་གཟིགས་པར་མཛོད།།
དེ་ལ་གསུམ་ཀླད་དོན། གཞུང་དོན། མཇུག་གི་དོན་ནོ།། དང་པོ་ལ་གཉིས།
མཆོད་བརྗོད་ གང་གིས་ བགྱིའོ།། བཤད་པར། དེ་ཡི་ དབྱེ། དམ་བཅའ་བའོ།། གཉིས་
པ་གཞུང་དོན་ལ་དྲུག །སྐྱབས་སུ་འགྲོ་ གང་ཞིག༔ སྐྱབས་སུ་འགྲོ བའི་རྒྱུ། ངོ་བོ། གང་གིས་
གོ། དབྱེ་བར། རང་བཞིན། སྐྱབས་སུ་སོང་མ་སོང་གི་སྐྱོན་ཡོན། སྐྱབས་སོང༔ བསམ།
བསླ བ་བྱའོ།། ཐུན་མོང་ བྱའོ། གསུམ་པ་དབྱེ་བ་ལ་ལྔ། མཚན་གཞི། སྐྱབས་སུ༔ ཞུགས་ཁྱད།
ཡུལ་དང་
། ཡུལནི༔ མོང་པ། རྟེན་དང་། རྟེན་ནི༔ དམིགས་པས་ཕྱེ། དུས་དང་། དུས་ནི། བར། ཐོབ་
རྒྱས་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཚུལ། བརྡ་དང་ འདས། གྱི་སྒོ་ནས་དབྱེ་བའོ། །བཞི་པ་རང་བཞིན་ལ་གཉིས་གསང་
སྔགས་ལུགས་ཀྱི་སྐྱབས་ཡུལ། མདོ་སྔགས་ཟུང་འབྲེལ་ལུགས་ཀྱི་སྐྱབས་ཡུལ་ལོ།།
དང་པོ་ལ་བཞི། ཕྱི་གཡུང་དྲུང་གནས་བཞི། ནང་དམིགས་པ་སྒོ་བཞི། གནས་བཞི་
རྗེའི་ཡུལ། གསང་བ་ཤེས་རབ་ བློ་གང་ལ༔ རྒྱུན། རྒྱུན་བཞི། ཡང་གསང་ཕྱག་རྒྱུ་གཟེར་
བཞིའོ། སྣང་སྲིད༔ གདབ དང་པོ་ལ་གཉིས། མདོར་བསྟན་པ། བླ་མ༔ བཞིའོ།། རྒྱས་པར་
བཤད་པའོ། །གཉིས་པ་ལ་བཞི། བླ་མ། བདེ་གཤེགས། བོན་དང་
། གཤེན་རབ་
བོ། །དང་པོ་ལ་གསུམ། བླ་མ་དཀོན་མཆོག་གི་སྒྲ་དོན། ནོར་བུ༔ མེའི་མཆོག །མཚན་
ཉིད། སྐུ་གསུམ༔ པ། མཚན་གཞིའོ།། དེ་ལ། རྣམས་སོ།། གཉིས་པ་ལ་གསུམ། སངས་
རྒྱས་དཀོན་མཆོག་གི་སྒྲ་དོན། ཉིན་སྐར པའི་མཆོག །མཚན་ཉིད། འགྲོ་བ༔ གྱུར་པ། མཚན་
གཞིའོ།། དུས་གསུམ༔ གཤེགས། གསུམ་པ་ལ་གསུམ། བོན་དཀོན་མཆོག་གི་སྒྲ་དོན།
གཞའ་ཚོན༔ ཀྱི་མཆོག །མཚན་ཉིད། སྟོན་ པའི༔ ནུབ་པའི་ མཚན་གཞིའོ། སྐུ་གསུམ། སོགས་
དག བཞི་པ་ལ་གསུམ། གཤེན་རབ་དཀོན་མཆོག་གི་སྒྲ་དོན། ཨུད་འབར༔ མཆོག མཚན་
ཉིད། འགྲོ་བའི༔ བསྒྲུབས། མཚན་གཞིའོ།། ཐེག་པ ༈ རྣམས། དོན་གཉིས་པ་མདོ་སྔགས་
ཟུང་འབྲེལ་གྱི་སྐྱབས་ཡུལ་ལ་གསུམ། ཕྱི་དང་། ནང་དང་། བླམ བདག །གསང་བའི།
རྩ་རླུང་རྟེན། སྐྱབས་ཡུལ་ལོ། །དང་པོ་ལ་གསུམ། ངོ་བོ་ངོས་བཟུང་། སངས་རྒྱས༔ སྐྱབས་
རྒྱུ་མཚན། བསྒྲུབ་བྱ། གྲོགས། རང་བཞིན་ནོ། །གསུམ་པ་ལ་གསུམ་སངས་རྒྱས།
བོན་དང་། གཤེན་རབ་བོ།། དང་པོ་ལ་གསུམ། མཚན་ཉིད། སྒྲིབ་གཉིས་ ཐུག །དབྱེ་
བ། མཆོག་དང༌ ཅན། དེའི་ཡོན་ཏན་ནོ། །གསུམ་པ་ལ་བཞི། སྐུའི་ཡོན་ཏན། འདབ་
ཆགས༔ ལྡན། གསུང་གི་ཡོན་ཏན། གསུང་སྙན་ འདུས། ཐུགས་ཀྱི་ཡོན་ ཏན། འགྲོ་བ་
འདུལ་བའི་ཡོན་ཏན་ནོ།། བྱ་བ༔ གཤེན། གསུམ་པ་ལ་གཉིས། སྦྱངས་པའི་ཡོན་ཏན།
ཟག་ཟད༔ གྲོལ། རྟོགས་པའི་ཡོན་ཏན་ནོ།། བྱེད་བྱས༔ མཁྱེན། གཉིས་པ་ལ་གཉིས། བོན་
2



སྐྱོབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དཀོན་མཆོག་གི་ངོ་བོ། འགོག་ལམ། བདེན་པ། དབྱེ་བའོ།། ལུང་རྟོགས༔ རྟོགས། གསུམ་པ་
ལ་གཉིས། གཤེན་རབ་དཀོན་མཆོག་གི་ངོ་བོ། རིག་གྲོལ། ལྡན། དབྱེ་བའོ།། ཞུགས་གནས།
མི་སློབ། གསུམ་པ་འཇུག་གི་དོན་ལ་གཉིས། བཟོད་གསོལ། བཀའ་ལུང་| བཤགས། བསྔོ་
སྨོན་ནོ།། དགེ་བས༔ ཤོག །
ནང་པའི་གྲུབ་མཐའ་ཀུན་གྱི་ཁྱད་བོན་ལ།།
རིན་ཆེན་གསུམ་ལ་སྐྱབས་སུ་འགྲོ་བའི་ཚུལ།།
ཅུང་ཟད་རྣམ་པར་དབྱེ་ན་རྗེས་འཇུག་རྣམས།།
བློ་གྲོས་འཕེལ་བའི་རྐྱེན་དུ་འགྱུར་རོ་སྙམ།
དེ་ཡི་དགེ་བས་མ་གྱུར་འགྲོ་བ་ཀུན།།
ཀུན་མཁྱེན་གོ་འཕང་མཆོག་ལ་རེག་པར་ཤོག།
ཅེས་པ་འདི་ཡང་ཤར་རྫའི་བྱ་བྲལ་བཀྲ་ཤིས་རྒྱལ་མཚན་གྱིས་བྲིས་པའི་ཡི་གེ་པ་ནི་ཨ་མདོ་རྔ་ཡུལ་གྱི་བཙུན་
པ་བཟོད་པས་བགྱིས་པས་སེམས་ཅན་ཐམས་ཅད་དཀོན་མཆོག་གི་སྐྱབས་འོག་ཚུད་པའི་རྐྱེན་དུ་གྱུར་ཅིག
y



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཡུལ་མཆོག་བཞི་ལ་སྐྱབས་སུ་འགྲོ་བའི་ཚུལ་གྱི་
རྣམ་པར་བཞག་པ་ཉི་ཤུ་པ་བཞུགས་སོ།།
༄༅། །གང་གིས་གང་ལ་སྐྱབས་གསོལ་བ།།
དེ་འཇིགས་དེ་ལས་སྐྱབས་པའི་མཐུ།།
མི་མངའ་མེད་པའི་བདག་ཉིད་ཆེ།།
དང་པོ་དེ་ལ་ཕྱག་བགྱིའོ།།
དེ་ཡི་བསྟན་པའི་འཇུག་སྒོ་ནི།།
ཐོག་མར་དེ་ཉིད་ལ་སྐྱབས་པའི།།
གནས་འདི་ཉིད་ནི་དེ་ཡིས་གསུངས།།
དེ་ཡི་རྣམ་པར་ཅུང་ཟད་དབྱེ།།
གང་ཞིག་འཇིགས་པས་ཉན་པ་ཡིས། དེ་ཉིད་ལ་ནི་སྐྲག་པའི་བློས། དེ་ལ་སྐྱབས་
པའི་ནུས་ཡོད་པར།། ཡིད་ཆེས་ངེས་པས་
ས་པས་བསྐྱབས་སུ་འགྲོ །།གང་གིས་དེ་ལ་སྐྱབས་
སོང་བ། མི་བསླུ་འཇིགས་པ་སེལ་བའི་གཉེན།། གནས་སྐབས་ཙམ་དང་མཐར་ཐུག་
གོ །སྐྱབས་སུ་འགྲོ་ཙམ་ཁྱད་པར་ཅན།། ལམ་ལ་ཞུགས་དང་མ་ཞུགས་ཁྱད།། ཡུལ་
ནི་བཞིའམ་གསུམ་ཡིན་ཏེ། སྔགས་དང་དེ་དང་ཐུན་མོང་བ། རྟེན་ནི་ཐེག་པ་དམན་
དང་མཆོག །རང་དང་གཞན་དོན་དམིགས་པས་ཕྱེ།། དུས་ནི་ཅི་སྲིད་འཚོ་དང་ནི།།
བྱང་ཆུབ་སྙིང་པོ་ཐོབ་ཀྱི་བར།། བརྡ་དང་བོན་ཉིད་ལས་ཐོབ་གཉིས། འཇིག་རྟེན་
4



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པ་དང་དེ་ལས་འདས། བླ་མ་བདེ་གཤེགས་རྟེན་གསུམ་དང་། ཕྱོགས་བཅུའི་གཤེན་
རབ་རྣམ་བཞིའོ།། ནོར་བུ་ལྟ་བུ་གཙུག་རྒྱུན་དཀོན།། མ་རིག་མུན་སེལ་སྒྲོན་མེའི་
མཆོག །སྐུ་གསུམ་འབྱུང་བའི་གནས་གྱུར་པ།། དེ་ལ་བྱིན་གྱིས་བརླབས་རྣམས་
སོ། ཉིན་སྐར་ལྟ་བུ་དེ་བྱོན་དཀོནཐར་ལམ་བདེ་འབྱེད་ལམ་པའི་མཆོག །འགྲོ་
བ་ཀུན་གྱི་མགོན་གྱུར་པ།། དུས་གསུམ་དུ་ནི་བདེ་བར་གཤེགས།། གཞའ་ཚོན་ལྟ་
བུ་རྒྱན་དུ་དཀོན།། ལྐུགས་པ་ཁ་འབྱེད་ལྗགས་ཀྱི་མཆོག །སྟོན་པའི་བསྟན་པ་མི་ནུབ་
པའི།། སྐུ་གསུང་ཐུགས་ཀྱི་རྟེན་སོགས་དང་།། ཨུད་འབར་ལྟ་བུ་དགེ་སྤྱོད་དཀོན།།
བློ་སྒྲོམ་སྒོ་འབྱེད་ལྡེ་མིག་མཆོག །འགྲོ་བའི་འདྲེན་སྟོན་ཐར་པ་བསྒྲུབས།། ཐེག་པ་
གསུམ་གྱི་གཤེན་རབ་རྣམས། གནས་བཞི་བར་སྣང་ཡི་དམ་ལུས། མཁའ་འགྲོ་བོན་
སྐྱོང་འཁོར་དུ་དམིགས།། འགྲོ་དྲུག་སེམས་ཅན་སྙིང་རྗེའི་ཡུལ།། བློར་གསལ་སོ་སོ་
ཡེ་ཤེས་གསལ། རྟག་དང་ཆད་པར་མི་དམིགས་པ། གང་ཡང་དམིགས་བྲལ་ཤེས་
རབ་རྒྱུན། སྣང་སྲིད་ནམ་མཁའི་ངང་དུ་གདབ།། བོན་ཅན་བོན་ཉིད་སེམས་སེམས་
བྱུང་། ཀུན་རྫོབ་དོན་དམ་ཀློང་དུ་གདབ།། སངས་རྒྱས་བོན་དང་གཤེན་རབ་ནི།།
ཐར་པར་འདོད་པ་རྣམས་ཀྱི་སྐྱབས།། བསྒྲུབ་བྱ་ཐབས་དང་དེ་སྒྲུབ་གྲོགས།། སྒྲིབ་
གཉིས་ཟད་སྤངས་སྐྱབས་མཐར་ཐུག །མཆོག་དང་སྐུ་གསུམ་བདག་ཉིད་ཅན།།
འདབ་ཆགས་རྒྱལ་པོ་མཚན་དཔེ་ལྡན། གསུང་སྙན་བཀའ་ལུང་མན་ངག་འདུས།།
ཟག་ཟད་ཉོན་མོངས་མེད་ཅིང་གྲོལ། བྱེད་བྱས་རིག་གསལ་སྟོབས་དང་ལྡན།།
རྨད་བྱུང་མི་བསྙེལ་གཟུང་ལྡན་པ།། མ་སྒྲིབ་རབ་གསལ་ཅིར་ཡང་མཁྱེན།། བྱ་བ་
བྱེད་པ་ཐུགས་རྗེ་ཆེ།། ཐབས་མཁས་གཏོ་ཆེ་དཔྱད་རིང་པ། ཡང་དག་གཏན་ལ་
ཕེབས་པའི་གཤེན། འགོག་ལམ་གྱིས་བསྡུས་རྣམ་བདེན་པ། ལུང་རྟོགས་མདོ་རྒྱུད་
རང་རིག་རྟོགས།། རིག་གྲོལ་ཡོན་ཏན་ཅི་རིགས་ལྡན།། ཞུགས་གནས་བདུན་དང་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སློབ་མི་སློབ། བླ་མ་ཡི་དམ་མཁའ་འགྲོ་ནང་། གདམས་ངག་བྱིན་བརླབས་དངོས་
གྲུབ་བདག །རྩ་རླུང་ཐིག་ལེ་གསང་བའི་སྐྱབས། རྣམ་ཤེས་རྒྱུ་ལམ་བཞོན་པ་རྟེན།།
སྐྱབས་སོང་མ་སོང་སྐྱོན་ཡོན་བསམ།། ཐུན་མོང་ཐུན་མིན་ཆ་མཐུན་གྱི།། བསླབ་
པའི་གནས་ལ་འགལ་མི་བྱའོ།།
བཀའ་ལུང་ལ་བརྟེན་འདི་ཉིད་བསྡེབས།།
འགལ་གྱུར་གཡུང་དྲུང་གནས་བཞིར་བཤགས།།
དགེ་བས་མ་རྣམས་ཐར་པར་ཤོག །
ཡུལ་མཆོག་བཞི་ལ་སྐྱབས་སུ་འགྲོ་བའི་ཚུལ་གྱི་རྣམ་པར་བཞག་པ་ཉི་ཤུ་པ་རྫོགས་སོ། །རང་སློབ་བསོད་ནམས་
ཆོས་འཕེལ་ནས་བསྐུལ་པའི་ངོར་ཤར་རྫའི་སྟོན་པ་དྲི་མེད་སྙིང་པོས་སྦྱར་བའོ།། དགེའོ།། དགེའོ།། དགེའོ།།
g



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སྐྱབས་འགྲོའི་སྡོམ་པ་ཉི་ཤུ་པའི་འགྲེལ་པ་ཚངས་པའི་
དབྱངས་སྙན་ཞེས་བྱ་བ་བཞུགས་སོ།།
༄༅། །ཡུལ་མཆོག་བཞི་ལ་སྐྱབས་སུ་འགྲོ་བའི་ཚུལ་གྱི་རྣམ་པར་བཞག་པ་ཉི་ཤུ་པའི་
འགྲེལ་པ་ཚངས་པའི་དབྱངས་སྙན་ཞེས་བྱ་བ་གཡུང་དྲུང་གནས་བཞིའི་
ཚོགས་ལ་ཕྱག་འཚལ་ཞིང་སྐྱབས་སུ་མཆིའོ།།
རིང་ནས་ཐུགས་བསྐྱེད་བཟང་པོས་མི་མཇེད་ཞིང་གི་གདུལ་བྱའི་རེ་སྐོང་བ།
ཁྱོད་ཀྱི་མཚན་སྙན་འཇིག་རྟེན་ཀུན་ཏུ་རབ་སྤྲོས་འོད་ཀྱིས་གྲགས་པ་ཅན།།
ཕྱོགས་བཅུའི་གཤེན་རབ་མཆོག་རྣམས་ཀྱིས་ཀྱང་བསྟོད་པའི་སྒྲདབྱངས་ཆེས་སྒྲོགས་པའི།།
ལྷ་ཡི་ལྷར་གྱུར་དམུ་རྒྱལ་སྲས་པོས་དུས་རྣམས་ཀུན་ཏུ་བདེ་ལེགས་སྩོལ།།
ང་དག་གཤེན་རབ་གྲུབ་མཐའ་ཡི
ལམ་གྱི་རྨངས་གཞི་དཀོན་མཆོག་ལ།།
སྐྱབས་སུ་འགྲོ་བ་དེའི་འཇུག་སྒོ།།
ཐོག་མ་ཡིན་ཕྱིར་འདིར་བཤད་བྱ།།
དེ་ལའང་ཀླད་དོན། གཞུང་དོན། མཇུག་གི་དོན་ནོ། །དང་པོ་ལ་གཉིས།
མཆོད་བརྗོད་དང་། བཤད་པར་དམ་བཅའ་བའོ། །དང་པོ་ནི། གང་གིས་（ཕྱག་
བགྱིའོ། །ཞེས་བློ་ཀ་གཅིག་སྟེ། གང་གིས་གང་ལ་སྐྱབས་སུ་གསོལ་ན། ཤེས་བྱ་བོན་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཅན། འཇིགས་པ་གང་ཡང་རུང་བས་ཉན་པའི་འཇིགས་པ་ཅན་དེས་ཡང་དག་
རྫོགས་པའི་སངས་རྒྱས་ལ་སྐྱབས་སུ་གསོལ་བར་བྱ་སྟེ། དེ་ལ་དེ་འཇིགས་པ་གང་
ཡིན་པ་དེ་ལས་སྐྱབས་པའི་མཐུ་མི་མངའ་བ་མེད་དེ། དེ་ནི་སེམས་ཅན་གང་ཞིག་
འཁོར་བའི་འཇིགས་པ་མཐའ་དག་ལས་སྐྱོབ་པའི་བདག་ཉིད་ཆེན་པོ་ཡིན་པའི་
ཕྱིར་དང་། མ་ཟད་སངས་རྒྱས་དེ་ཉིད་མ་བྱོན་ན་བོན་དང་གཤེན་རབ་སོགས་ཀྱང་
འབྱུང་བའི་གནས་མེད་པས་ན་དང་པོར་སངས་རྒྱས་དེ་ཉིད་ལ་སྒོ་གསུམ་གུས་པས་
8 TRƯỜNG SY51851 1853 18x853559 asẾT
གཅིག་སྟེ། ཤེས་བྱ་བོན་ཅན། སངས་རྒྱས་དེ་ཡི་བསྟན་པ་ལ་འཇུག་པའི་སྒོ་ནི།
བོན་སྤྱོད་ཐམས་ཅད་ཀྱི་ཐོག་མར་སངས་རྒྱས་དེ་རང་ཉིད་ལ་སྐྱབས་སུ་འགྲོ་བའི་
གནས་འདི་ཉིད་ངེས་པ་ཡིན་ཏེ། དེ་ནི་སངས་རྒྱས་དེ་ཡི་ཞལ་ནས་གསུངས་པའི་
ཕྱིར་དང་། མ་ཟད་བསྟན་པ་ཕྱི་ནང་གི་འཇུག་སྒོ་ནི་དཀོན་མཆོག་གསུམ་ལ་སྐྱབས་
སུ་འགྲོ་བས་ཁྱད་པར་འབྱེད་དགོས་པའི་ཕྱིར། དེས་ན་དཀོན་མཆོག་བཞིའམ་
གསུམ་ལ་སྐྱབས་སུ་འགྲོ་བའི་ཚུལ་གྱི་རྣམ་པར་ཅུང་ཟད་དབྱེ་བར་བྱའོ།།
གཉིས་པ་གཞུང་དོན་ལ་དྲུག །སྐྱབས་སུ་འགྲོ་བའི་རྒྱུ། ངོ་བོ། དབྱེ་བ།
རང་བཞིན། སྐྱབས་སུ་སོང་མ་སོང་གི་སྐྱོན་ཡོན། བསླབ་བྱའོ། །དང་པོ་ནི།
གང་ཞིག་སྐྱབས་སུ་འགྲོ། ཞེས་གློ་ཀ་གཅིག་སྟེ། སྐྱབས་སུ་འགྲོ་བའི་རྒྱུ་གང་ཞེ་
ན། ཤེས་བྱ་བོན་ཅན། གང་ཞིག་ཡིན་ཀྱང་རུང་སྟེ་འཇིགས་པ་གང་གིས་ཉན་པ་
དེ་ཡིས་འཇིགས་པ་དེ་ཉིད་ལ་ནི་སྐྲག་པའི་བློ་དང་། འཇིགས་པ་དེ་ལས་སྐྱོབ་པའི་
ནུས་པ་ཡུལ་ (རྒྱུ་ཐེག་བཞིའི་རིམ་བཞིན་ཀྱེ་ཕུ་ཝེར་གར་གསས་དབལ་གསས་འདུར་གསས་བཞི་ལ་སྐྱབས་སུ་འགྲོ་
མཆན) གང་ཡང་རུང་བ་ལ་ཡོད་པར་ཡིད་ཆེས་ངེས་པས་ཡུལ་དེ་ལ་སྐྱབས་སུ་འགྲོ་
འདོད་ཀྱི་བློ་དང་གཉིས་ནི་སྐྱབས་སུ་འགྲོ་བ་ཙམ་གྱི་རྒྱུ་ཡིན་ལ། དེ་ལས་འཁོར་བའི་
8



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འཇིགས་པ་ཆེན་པོ་ལ་སྐྲག་པའི་བློ་དང་། འཇིགས་པ་དེ་ལས་སྐྱོབས་པའི་ནུས་པ་
དཀོན་མཆོག་ལ་ཡོད་པར་ཤེས་ནས་དེ་ལ་སྐྱབས་སུ་འགྲོ་འདོད་ཀྱི་བློ་དང་གཉིས་
ནི་ཐེག་དམན་ལུགས་ཀྱི་སྐྱབས་འགྲོའི་རྒྱུ་ཡིན་ཏེ། སེམས་ལུང་ལས། ཡུལ་གཉིས་
དྲན་པའི་སྟོབས་ཀྱིས་བསྐུལ་བཏབ་ནས། གཡུང་དྲུང་གནས་བཞིར་སྐྱབས་སུ་སོང་
བ་ནི།། ཞེས་གསུངས་པའི་ཕྱིར་དང་། དེ་ལས་ཀྱང་ཐེག་ཆེན་གྱི་ལུགས་ལ་འཁོར་
བ་སྡུག་བསྔལ་གྱི་རང་བཞིན་དུ་ངེས་པ། དཀོན་མཆོག་ལ་འཁོར་བའི་འཇིགས་
པ་ལས་སྐྱོབ་པའི་ནུས་པ་ཡོད་ངེས་པ། སྐྱབས་སུ་སོང་བའི་འཁོར་བའི་འཇིགས་
བ་ལས་སྐྱོབས་པར་མི་བསླུ་ངེས་པར་ཤེས་པ་སྟེ། ངེས་ཤེས་དེ་གསུམ་དང་ལྡན་
པས་རང་གཞན་ཐམས་ཅད་དཀོན་མཆོག་གི་སྐྱབས་འོག་ཏུ་ཚུད་པའི་ཆེད་དུ་ཡུལ་
ཁྱད་པར་ཅན་ལ་སྐྱབས་སུ་འགྲོ་འདོད་ཀྱི་བློ་ཕྱིར་མི་ལྡོག་པ་དགོས་ཏེ། རྒྱུད་གསུམ་
ལས། སྐྱབས་བློ་ངེས་པ་གསུམ་དང་ལྡན་པ་ཡིས།། སྐྱབས་འོག་དམ་པར་རང་
གཞན་ཚུད་པར་བྱ། །ཞེས་གསུངས་པའི་ཕྱིར་རོ།།
གཉིས་པ་སྐྱབས་སུ་འགྲོ་བའི་ངོ་བོ་ནི། གང་གི་（མཐའ་ཐུག་གོ །ཞེས་རྐང་
པ་གསུམ་སྟེ། ཤེས་བྱ་བོན་ཅན། འཇིགས་པ་ཙམ་དང་འཁོར་བའི་འཇིགས་པ་
ཆེན་པོ་དང་བཅས་པ་གང་གིས་ཡུལ་དེ་དང་དེ་ལས་ཁྱད་པར་ཅན་དེ་ལ་སྐྱབས་
སུ་སོང་བའི་དོན་མི་བསླུ་བར་འཇིགས་པ་དེ་དག་སེལ་བའི་གཉེན་དུ་གྱུར་པ་སྟེ།
དེའང་གནས་སྐབས་ཙམ་དང་མཐར་ཐུག་ཏུ་དེའི་སྐྱབས་འོག་ཏུ་ཚུད་པའི་ཐབས་
ལ་འཇུག་པ་དེ་སྐྱབས་འགྲོ་ཙམ་དང་དེ་ལས་ཁྱད་པར་ཅན་གྱི་སྐྱབས་འགྲོའི་ངོ་བོ་
ཡིན་ནོ། །ས་ལམ་འཕྲུལ་སྒྲོན་ལས། ཡུལ་གྱིས་ཟིན་པའི་འཇིགས་པ་སེལ། སྐྱབས་
སུ་སོང་དང་ཁྱད་པར་ཅན།། ཞེས་པས་སོ།།
གསུམ་པ་སྐྱབས་འགྲོའི་དབྱེ་བ་ལ་ལྔ། མཚན་གཞི་དང་། ཡུལ་དང་། རྟེན་
9



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དང་། དུས་དང་། ཐོབ་ཚུལ་གྱི་སྒོ་ནས་དབྱེ་བའོ། །དང་པོ་ནི། སྐྱབས་སུ་འགྲོ་མ་
ཞུགས་ཁྱད། ཅེས་རྐང་པ་གཉིས་ཏེ། ཤེས་བྱ་བོན་ཅན། སྐྱབས་འགྲོ་ལ་མཚན་
གཞིའི་སྒོ་ནས་དབྱེ་ན། སྐྱབས་སུ་འགྲོ་ཙམ་དང་ཁྱད་པར་ཅན་གཉིས་སུ་ཡོད་པར་
ཐལ། དང་པོ་ནི་ལམ་དུ་མ་ཞུགས་པའི་སོ་སྐྱེའི་རྒྱུད་ཀྱི་སྐྱབས་སྡོམ་ལྟ་བུའོ། །དེར་
སྐྱབས་སྡོམ་ཡོད་དེ། སེམས་བསྐྱེད་ཀྱི་སྡོམ་པ་ནི་སྐྱབས་འགྲོའི་སྡོམ་པ་ལ་བརྟེན་
ནས་སྐྱེ་དགོས་པའི་ཕྱིར་ཏེ། དྲང་དོན་མུན་སེལ་སྒྲོན་མ་ལས། སྐྱབས་འགྲོའི་དོན་
མཐོང་བྱུང་ཆུབ་སེམས་ཀྱང་སྐྱེ། ཞེས་པས་སོ། །གཉིས་པ་ནི་ལམ་ཞུགས་ཀྱི་སྐྱེས་
བུའི་རྒྱུད་ཀྱི་སྐྱབས་སྡོམ་ལྟ་བུའོ།།
གཉིས་པ་ནི། ཡུལ་ནི་（ཐུན་མོང་བ། ཞེས་རྐང་པ་གཉིས་ཏེ། ཤེས་བྱ་བོན་
ཅན། ཡང་ཡུལ་གྱི་སྒོ་ནས་དབྱེ་ན་ནི། གཡུང་དྲུང་གནས་བཞི་སོགས་ལ་སྐྱབས་
སུ་འགྲོ་བའམ། དཀོན་མཆོག་གསུམ་སོགས་ལ་སྐྱབས་སུ་འགྲོ་བ་གཉིས་སུ་ཡོད་
པ་ཡིན་ཏེ། རིམ་བཞིན་གསང་སྔགས་ཀྱི་ལུགས་ཀྱི་སྐྱབས་སུ་འགྲོ་བའི་ཡུལ་དང་།
དེ་དང་མདོ་ལུགས་དང་ཐུན་མོང་བའི་སྐྱབས་སུ་འགྲོ་བའི་ཡུལ་གཉིས་སུ་དབྱེ་བས་
སོ། །གསུམ་པ་ནི། རྟེན་ནི་དམིགས་པས་ཕྱེ། ཞེས་རྐང་པ་གཉིས་ཏེ། ཤེས་བྱ་
བོན་ཅན། ཡང་རྟེན་གྱི་སྒོ་ནས་དབྱེ་ན་ནི། ཐེག་པ་དམན་པའི་ལུགས་ཀྱི་སྐྱབས་
འགྲོ་དང་། དེ་ལས་མཆོག་སྟེ་ཐེག་ཆེན་ལུགས་ཀྱི་སྐྱབས་འགྲོ་གཉིས་སུ་ཡོད་པར་
ཐལ། རང་དོན་ཁོ་ནར་དམིགས་ནས་མཆོག་གསུམ་ལ་སྐྱབས་སུ་འགྲོ་བ་དང་།
གཞན་དོན་ཁོ་ནར་དམིགས་ནས་མཆོག་གསུམ་ལ་སྐྱབས་སུ་འགྲོ་བ་གཉིས་སུ་ཡོད་
པའི་ཕྱིར་རོ། །བཞི་པ་ནི། དུས་ནི་༢ཐོབ་ཀྱི་བར། ཞེས་རྐང་པ་གཉིས་ཏེ། ཤེས་
བྱ་བོན་ཅན། ཡང་དུས་ཀྱི་སྒོ་ནས་དབྱེ་ན་ནི་ཇི་སྲིད་འཚོ་བའི་བར་དུ་དང་ནི་བླ་
ན་མེད་པའི་བྱང་ཆུབ་ཀྱི་སྙིང་པོ་ཐོབ་ཀྱི་བར་དུ་སྐྱབས་སུ་འགྲོ་བ་གཉིས་སུ་ཡོད་
10



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པར་ཐལ། དང་པོ་ནི་སོ་ཐར་གྱི་སྡོམ་པས་ཁྱད་པར་དུ་བྱས་པའི་སྐྱབས་སྡོམ་ལྟ་
བུ་དང་། གཉིས་པ་ནི་བྱང་ཆུབ་སེམས་དཔའི་སྡོམ་པའི་ཁྱད་པར་དུ་བྱས་པའི་སྐྱབས་
སྡོམ་ལྟ་བུའོ།།
ལྔ་པ་ནི། བརྡ་དང་xདེ་ལས་འདས། ཞེས་རྐང་པ་གཉིས་ཏེ། ཤེས་བྱ་བོན་
ཅན། ཡང་ཐོབ་ཚུལ་གྱི་སྒོ་ནས་དབྱེ་ན་བརྡ་དང་བོན་ཉིད་ལས་ཐོབ་པའི་སྐྱབས་
འགྲོ་གཉིས་སུ་ཡོད་པར་ཐལ། འཇིག་རྟེན་པའི་སར་འབྱུང་བ་རགས་པ་བརྡ་ལས་
ཐོབ་པའི་སྐྱབས་འགྲོ་དང་། དེ་ལས་འདས་པ་འཕགས་པའི་སར་སྐྱེ་བ་ཕྲ་བ་བོན་
ཉིད་ལས་ཐོབ་པའི་སྐྱབས་འགྲོ་གཉིས་སུ་ཡོད་པའི་ཕྱིར་རོ།།
བཞི་པ་སྐྱབས་ཡུལ་གྱི་རང་བཞིན་ལ་གཉིས། གསང་སྔགས་ཀྱི་ལུགས་ཀྱི་སྐྱབས་
ཡུལ་དང་
། མདོ་སྔགས་ཟུང་འབྲེལ་དུ་བྱུང་བའི་སྐྱབས་ཡུལ་ལོ། །དང་པོ་ལ་གསུམ།
ལུང་གིས་མདོར་བསྟན་པ། ལུང་དོན་རྒྱས་པར་བཤད་པ། དཔེ་ཡིས་དོན་བསྡུ་
བའོ། །དང་པོ་ནི། སེམས་ལུང་བསྟན་པའི་སྒྲོན་མེ་ལས། ཕྱི་དང་ནང་དང་གསང་
བ་ཡང་གསང་གི། ཞེས་པའི་འགྲེལ་པ་སྣང་མདོག་གིས་བཀོད་པ་ལས། ཕྱི་ནི་གཡུང་
དྲུང་གནས་བཞི་དང་། ནང་ནི་དམིགས་པ་སྒོ་བཞི་དང་། གསང་བ་ཤེས་རབ་རྒྱུན་
བཞི་དང་། ཡང་གསང་ཕྱག་རྒྱ་གཟེར་བཞིའོ། །གཉིས་པ་རྒྱས་བཤད་ལ་བཞི།
ཕྱི་ནང་གསང་བ་ཡང་གསང་གི་སྐྱབས་འགྲོའོ།།
དང་པོ་ཕྱི་གཡུང་དྲུང་གནས་བཞི་ལ་སྐྱབས་སུ་འགྲོ་བའོ། །དེ་ལ་བཞི་བླ་མ་བདེ་
གཤེགས་བོན་དང་གཤེན་རབ་བོ། །དང་པོ་ལ་གསུམ། བླ་མ་དཀོན་མཆོག་གི་སྒྲ་
དོན། མཚན་ཉིད། མཚན་གཞིའོ། །དང་པོ་ནི། ནོར་བུ་སྒྲོན་མེའི་མཆོག །ཅེས་
རྐང་པ་གཉིས་ཏེ། བླ་མ་དཀོན་མཆོག་བོན་ཅན། ཁྱོད་ལ་དཀོན་མཆོག་བརྗོད་
པའི་རྒྱུ་མཚན་ཡོད་དེ། དཔེར་ན་ནོར་བུ་རིན་པོ་ཆེ་དགོས་འདོད་ཀུན་འབྱུང་དེ།



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འཇིག་རྟེན་ན་ཉུང་ཞིང་དེ་ཀླུ་གཙུག་ན་དང་འཇོག་པོ་དང་སྲིད་པའི་བྱ་རྒྱལ་ཁྱུང་
ཆེན་མ་གཏོགས་གཞན་དག་ཕལ་གྱི་གཙུག་གི་རྒྱན་དུ་མི་ཐོབ་པ་ལྟ་བུ། འཇིག་རྟེན་
དང་འཇིག་རྟེན་ལས་འདས་པའི་དངོས་གྲུབ་མ་ལུས་པ་སྩོལ་བའི་བདག་ཉིད་དཔོན་
གསས་བླ་མ་དེ་ཡང་གང་ཟག་ངེས་འབྱུང་གི་བློ་ཅན་དད་མོས་དང་ལྡན་པ་འགའ་
ཙམ་མ་གཏོགས་གཙུག་གི་རྒྱུན་དུ་མི་ཐོབ་སྟེ་ཐོབ་པ་དཀོན་པས་ན་དཀོན་ཞེས་བྱ་ལ།
བླ་མའི་གདམས་ངག་དེ་སྲིད་པའི་སྒྲོན་མེ་ཞེས་ཉི་མ་དང་བོན་མཚུངས་ལ། དེའང་
ཉི་མས་འཇིག་རྟེན་རི་གྲིབ་ཀྱི་མུན་པ་ཙམ་མ་གཏོགས་སེམས་ཅན་གྱི་བློ་མུན་སེལ་
མི་ནུས་པའི་སྒྲོན་མའི་མཆོག་མ་ཡིན་ལ། བླ་མའི་གདམས་ངག་གིས་འཁོར་བའི་
རྩ་བ་མ་རིག་པས་བསྐྱེད་པའི་སྒྲིབ་གཉིས་བག་ཆགས་དང་བཅས་པའི་ཤེའུ་མུན་
ཐམས་ཅད་སེལ་ནས་ཡང་དག་གི་སྣང་བ་རབ་ཏུ་གསལ་བར་བྱེད་པའི་སྒྲོན་མེའི་
མཆོག་ཡིན་པས་ན་མཆོག་ཅེས་བྱའོ། །དེ་ལ་ལུང་གི་རྒྱབ་རྟེན་ཡང་། གསས་མཁར་
རིན་པོ་ཆེ་སྤྱི་སྤུངས་སེམས་ལུང་བསྟན་པའི་སྒྲོན་མ་ལས། ནོར་བུ་ལྟ་བུ་གཙུག་གི་
རྒྱུན་དུ་དཀོན། མ་རིག་མུན་སེལ་སྣང་གསལ་སྒྲོན་མེའི་མཆོག །ཅེས་བདག་ཅག་
གི་སྟོན་པས་གསུངས་པའི་ཕྱིར་རོ། །གཉིས་པ་ནི། སྐུ་གསུམ་༽ཞེས་རྐང་པ་གཅིག་
སྟེ། ཤེས་བྱ་བོན་ཅན། སྐུ་གསུམ་འབྱུང་བའི་གནས་སུ་གྱུར་པའི་མན་ངག་མཐར་
ཐུག་གི་བཀའ་དྲིན་ཅན་དེ་བླ་མ་དཀོན་མཆོག་གི་མཚན་ཉིད། གསུམ་པ་ནི། དེ་
ལ་༽ཞེས་རྐང་པ་གཅིག་སྟེ། རྩ་བའི་བླ་མ་དང་དེ་ལ་རིམ་དང་ཅིག་ཅར་དུ་བྱིན་
གྱིས་བརླབས་པའི་ཁུང་གི་སྟོན་པ་མན་ཆད་ཀྱི་བླ་མ་རྣམས་སོ། །ཡང་སྔ་མ་ལས།
སྐུ་གསུམ་འབྱུང་གནས་དཔོན་གསས་བླ་མ་ལ། གུས་པས་ཕྱག་འཚལ་དང་བས་
སྐྱབས་སུ་མཆིའོ། །ཞེས་གསུངས་པའི་ཕྱིར་རོ། །དེའང་དཔོན་གསས་བླ་མ་ཟེར་ན།
རྗེས་འཇུག་ཐར་པར་ཁྲིད་པའི་དེད་དཔོན་དུ་གྱུར་ཅིང་། མི་ཕྱེད་གཡུང་དྲུང་གི་
12



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
རང་བཞིན་དུ་ལྷུན་གྱིས་གྲུབ་པས་གསས་ཆེན་པོ། སྐྱབས་ཡུལ་ཀུན་ལས་གཉེན་
པས་བླ། ཐུགས་རྗེ་ཕྱོགས་མེད་དུ་མངའ་བས་མ་ཞེས་བྱའོ།།
གཉིས་པ་ལ་གསུམ། དཀོན་མཆོག་གི་སྒྲ་དོན། མཚན་ཉིད། མཚན་
གཞིའོ། །དང་པོ་ནི། ཉིན་སྐར་མཆོག །རྐང་པ་གཉིས་ཏེ། སངས་རྒྱས་དཀོན་
མཆོག་བོན་ཅན། ཁྱོད་ལ་དཀོན་མཆོག་བརྗོད་པའི་རྒྱུ་མཚན་ཡོད་དེ། དཔེར་
ན་ཉིན་མོར་ནམ་མཁའ་ལ་སྐར་མ་མཐོང་བ་དཀོན་པ་ལྟ་བུ། སེམས་ཅན་ཐམས་
ཅད་ལ་ཐུགས་རྗེ་བཞི་ཡིས་བསྙོམས་པར་གཟིགས་པའི་སངས་རྒྱས་དེ་ཡང་འཇིག་
རྟེན་ན་སྒྲོན་མེའི་བསྐལ་པ་ལས་མུན་བསྐལ་ལ་མི་འབྱོན་པས་མུན་བསྐལ་མང་གི་
སྒྲོན་བསྐལ་ཉུང་བས་རྣམ་མཁྱེན་སངས་རྒྱས་བྱོན་པ་དཀོན་པས་ན་དཀོན་ཞེས་
བྱ་ལ། སངས་རྒྱས་དེ་ཉིད་འཇིག་རྟེན་པའི་ལམ་མཁན་དང་བོན་མཚུངས་ལ།
དེའང་འཇིག་རྟེན་པའི་ལམ་མཁན་དེས་འཁོར་བ་ལས་ཐར་པ་བདེ་བའི་སར་བགྲོད་
པའི་ལམ་བསྟན་མི་ནུས་པས་ལམ་མཁན་གྱི་མཆོག་མ་ཡིན་ལ། སངས་རྒྱས་ཀྱིས་
མངོན་མཐོ་དང་ངེས་ལེགས་ཀྱི་ལམ་བལྟ་བའི་མིག་ལོང་པའི་སེམས་ཅན་རྣམས་
ཉིད་གང་ནས་གཤེགས་པའི་ཐར་པ་ཆེན་པོའི་ལམ་མ་ནོར་བ་བདེ་བར་འབྱེད་ཅིང་
།
མ་དག་པའི་སེམས་ཅན་རྣམས་དག་པ་སངས་རྒྱས་ཀྱི་ས་ལ་ཁྲིད་ནུས་པའི་ལམ་མཁན་
གྱི་མཆོག་ཡིན་པས་ན་མཆོག་ཅེས་བྱའོ། །ལུང་ཡང་ཡོད་དེ། སྔ་མ་ལས། ཉིན་སྐར་
ལྟ་བུ་ཐུགས་རྗེའི་འབྱུང་གནས་དཀོན།། ཐར་ལམ་བདེ་འབྱེད་ས་མཁན་ལམ་པའི་
མཆོག། ཅེས་པས་སོ། །གཉིས་པ་ནི། འགྲོ་བ་༢ཞེས་རྐང་པ་གཅིག་སྟེ། ཤེས་བྱ་
བོན་ཅན། འགྲོ་བ་ཀུན་གྱི་མགོན་དང་སྐྱབས་དང་དཔུང་གཉེན་གཅིག་པུར་གྱུར་
པའི་ཐོབ་བྱ་མཐར་ཐུག་དེ་སངས་རྒྱས་དཀོན་མཆོག་གི་མཚན་ཉིད། གསུམ་པ་ནི།
དུས་གསུམ་རྐང་པ་གཅིག་སྟེ། དུས་གསུམ་དུ་ནི་གཤེགས་བཞུགས་འབྱོན་འགྱུར་
13



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གྱི་བདེ་བར་གཤེགས་པ་སངས་རྒྱས་མཆོག་རྣམས་སོ། །སྔ་མ་ལས། འགྲོ་བའི་མགོན་
སྐྱབས་དུས་གསུམ་བདེ་གཤེགས་ལ།། གུས་པས་ཕྱག་འཚལ་དང་བས་སྐྱབས་སུ་
མཆི།། ཞེས་པས་སོ།།
གསུམ་པ་ལ་གསུམ། དཀོན་མཆོག་གི་སྒྲ་དོན། མཚན་ཉིད། མཚན་
གཞིའོ། །དང་པོ་ནི། གཞའ་ཚོན་མཆོག །རྐང་པ་གཉིས་ཏེ། བོན་དཀོན་མཆོག་
བོན་ཅན། ཁྱོད་ལ་དཀོན་མཆོག་བརྗོད་པའི་རྒྱུ་མཚན་ཡོད་དེ། དཔེར་ན་ཉི་མའི་
འོད་དང་ཆར་ཟིལ་འཕྲད་པའི་གཞའ་ཚོན་དེའང་རྐྱེན་ཚོགས་པའི་དུས་སུ་མ་
གཏོགས་ཡུན་དུ་མི་ཤར་ལ། ཤར་བ་ཉིད་སུས་ཀྱང་མ་བྱས་པར་སྣང་སྲིད་ཀྱི་རྒྱན་
དུ་ཆེ་བ་ལྟ་བུ། གཡུང་དྲུང་གི་བོན་རིན་པོ་ཆེ་དེ་ཡང་རྫོགས་པའི་སངས་རྒྱས་དང་
གདུལ་བྱ་ལས་ཀྱི་འཕྲོ་ཅན་ཚོགས་པ་གཉིས་ལ་གཏུགས་པ་མ་གཏོགས་དུས་ནམ་
ཡང་ཡུན་དུ་མི་འབྱུང་ཞིང་། བྱུང་བ་དེ་སྐལ་བ་དང་ལྡན་པ་རྣམས་ཀྱི་རྒྱན་དུ་ཆེ་
ཡང་འབྱུང་བ་དཀོན་པས་དཀོན་ཞེས་བྱ་ལ། དེ་ནི་འཇིག་རྟེན་ན་ཚིག་གི་བརྡ་སྦྱར་
མི་ཤེས་པའི་ལྐུགས་པ་དེ་སྨྲ་བའི་ཁ་འབྱེད་པར་བྱེད་པའི་དཔྱད་མཁན་དང་བོན་
མཚུངས་ལ། དེས་ཀྱང་བློ་འཐུམས་པའི་ལྐུགས་པ་དག་གི་ཁ་ཡང་དག་པར་འབྱེད་
མི་ནུས་པས་དཔྱད་མཁན་གྱི་མཆོག་མ་ཡིན་ལ། འཕྲུལ་ངག་གི་བོན་རིན་པོ་ཆེ་ནི་
མི་སྨྲ་ཤེས་དོན་གོ་བ་གང་ལ་བསླབ་ཀྱང་མི་ཤེས་རིག་ཅིང་ཡང་དག་པའི་ཚིག་དོན་
ལ་སྐུགས་པའི་རང་བཞིན་དུ་གནས་པ་ཐམས་ཅད་ཁ་འབྱེད་ཅིང་ཐོས་བསམ་སྒོམ་
གསུམ་གྱིས་བློ་ཡི་རྒྱུད་གྲོལ་བར་བྱེད་པ། སྨྲ་བའི་དབང་པོ་ལྗགས་ཐམས་ཅད་ཀྱི་
མཆོག་ཡིན་པས་ན་མཆོག་ཅེས་བྱའོ། །དེ་ལའང་སངས་རྒྱས་ཀྱི་ལུང་ཡོད་དེ།
སྔ་མ་ལས། གཞའ་ཚོན་ལྟ་བུ་སྣང་སྲིད་རྒྱུན་དུ་དཀོན།། ལྐུགས་པ་ཁ་འབྱེད་གྲོལ་
པ་ལྗགས་ཀྱི་མཆོག །ཅེས་པས་སོ། །གཉིས་པ་ནི། སྟོན་པའི་༼རྐང་པ་གཅིག་སྟེ།



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཤེས་བྱ་བོན་ཅན། སྟོན་པའི་བསྟན་པ་མི་ནུབ་པའི་རྒྱལ་མཚན་དུ་གྱུར་པའི་ཐར་
པའི་འབྲས་བུ་སྒྲུབ་པའི་ཐབས་ཀྱི་མཐར་ཐུག་དེ་བོན་དཀོན་མཆོག་གི་མཚན་ཉིད།
གསུམ་པ་ནི། སྐུ་གསུང་xརྐང་པ་གཅིག་སྟེ། སྐུ་རྟེན་སྐུ་གཟུགས་གསུང་རྟེན་ལུང་
རྟོགས་ཀྱི་གསུང་རབ་ཐུགས་ཀྱི་རྟེན་གདུང་མཆོད་རྟེན་སོགས་ཞལ་སྐྱིན་རྟེན་གསུམ་
དུ་གྲགས་པ་རྣམས་སོ། །སྔ་མ་ལས། བསྟན་པའི་རྒྱལ་མཚན་སྐུ་གདུང་གསུང་རབ་ལ།།
གུས་པས་ཕྱག་འཚལ་དང་བས་སྐྱབས་སུ་མཆིའོ། །ཞེས་པས་སོ།།
བཞི་པ་ལ་གསུམ། དཀོན་མཆོག་གི་སྒྲ་དོན། མཚན་ཉིད། མཚན་གཞིའོ།།
དང་པོ་ནི། །ཨུད་འབར་མཆོག །རྐང་པ་གཉིས་ཏེ། གཤེན་རབ་བམ་དགེ་འདུན་
དཀོན་མཆོག་བོན་ཅན། ཁྱོད་ལ་དཀོན་མཆོག་བརྗོད་པའི་རྒྱུ་མཚན་ཡོད་དེ།
དཔེར་ན་འཇིག་རྟེན་དུ་སངས་རྒྱས་འབྱོན་པའི་དུས་སུ་མེ་ཏོག་ཨུ་དུམ་འབར་ར་
འབྱུང་གི་གཞན་དུ་མི་འབྱུང་བ་ལྟ་བུ། དགེ་ལ་འདུན་བཞིན་སྤྱོད་པའི་གཤེན་རབ་
སེམས་དཔའི་ཚོགས་དེ་ཡང་སངས་རྒྱས་བྱོན་པ་དང་འབྲེལ་པར་འབྱུང་བ་ལས་གཞན་
དུ་མི་འབྱུང་བའི་ཕྱིར་ན་དཀོན་ཞེས་བྱ་ལ། དགེ་བ་ལ་འདུན་བཞིན་སྤྱོད་པའི་གང་
ཟག་དེ་ཡང་ཐ་རམ་གྱིས་བསྡམས་པའི་སྒོ་འབྱེད་པར་བྱེད་པའི་ལྡེ་མིག་དང་
མཚུངས་ལ། དེས་ཀྱང་སེམས་ཅན་རྒྱུད་གཟུང་འཛིན་གྱི་ཐ་རམ་དམ་པས་བསྡམས་
པའི་སྒོ་འབྱེད་མི་ནུས་པས་ལྡེ་མིག་གི་མཆོག་མ་ཡིན་ལ། དགེ་བ་ལ་འདུན་བཞིན་
སྤྱོད་པའི་གང་ཟག་དེས་སེམས་ཅན་མ་རིག་རྨོངས་པའི་བློ་ཅན་ཡོན་ཏན་འབྱུང་
བ་མི་སྒྲོམ་དང་འདྲ་བ་དེ། འཁྲུལ་པའི་བག་ཆགས་འཐུག་པོའི་ཐ་རམ་གྱིས་བསྡོམས་
པའི་སྒོ་འབྱེད་ནས་ཐར་པའི་གོ་ཡོངས་སུ་འབྱེད་དེ་དགེ་བ་ལ་འདུན་བཞིན་སྤྱོད་
པར་བྱེད་པའི་འཕྲུལ་གྱི་ལྡེ་མིག་གི་མཆོག་ཡིན་པས་ན་མཆོག་ཅེས་བྱ་སྟེ། སྡུད་པ་
ལས། དཀའ་སྤྱོད་བརྩོན་འགྲུས་བརྩོན་པ་དེ་མཐོང་ན། བདག་ཀྱང་བྱའོ་བསམ་
15



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པའི་འདུན་སྐྱེའོ། །ཅེས་པ་ལྟ་བུའོ། །ལུང་ཡང་སྔ་མ་ལས། ཨུད་འབར་ལྟ་བུ་དགེ་
ལ་འདུན་སྤྱོད་དཀོན། བློ་སྒྲོམ་གོ་འབྱེད་འཕྲུལ་གྱི་ལྡེ་མིག་མཆོག །ཅེས་པས་
།གཉིས་པ་ནི། འགྲོ་བའི་རྐང་པ་གཅིག་སྟེ། ཤེས་བྱ་བོན་ཅན། འགྲོ་པ་རྣམས་
འདྲེན་པའི་སྟོན་པར་ཡིད་འདུན་པའི་ཐར་པའི་འབྲས་བུ་སྒྲུབ་པའི་གྲོགས་ཀྱི་མཐར་
ཐུག་དེ་གཤེན་རབ་དཀོན་མཆོག་གི་མཚན་ཉིད། དེའང་འགྲོ་བའི་འདྲེན་སྟོན་
དུ་ཡིད་འདུན་པ་པོ་དེ་ནི་སེམས་དཔའ་དཀོན་མཆོག་གོ །གསུམ་པ་ནི། ཐེག་
པ་རྐང་པ་གཅིག་སྟེ། ཐེག་ཆུང་རྣམ་རྩོད་པ། ཐེག་འབྲིང་རྣམ་རང་པ། ཐེག་
ཆེན་གཡུང་དྲུང་སེམས་དཔའ་སྟེ་ཐེག་པ་གསུམ་གྱི་གཤེན་རབ་དང་། མདོར་ན་
དགེ་བ་ལ་འདུན་པའི་གང་ཟག་རྣམས་སོ། །སྔ་མ་ལས། འགྲོ་བའི་འདྲེན་སྟོན་ཕྱོགས་
བཅུའི་གཤེན་རབ་ལ།། གུས་པས་ཕྱག་འཚལ་དང་བས་སྐྱབས་སུ་མཆིའོ། །ཞེས་
པས་སོ། །སྤྱིར་ཡང་གཤེན་རབ་ནི་སངས་རྒྱས་ལའང་ཟེར་བ་ཡོད་དེ། དེ་ནི་འགྲོ་
འདུལ་གྱི་གཤེན་པོ་གྲངས་མེད་པའི་དབུས་ནས་རབ་ཏུ་གྱུར་པ་སྟེ། དཔེར་ན་ཕྱོགས་
བཅུའི་འཇིག་རྟེན་འདུལ་བའི་སྟོན་པ་རྣམས་ལས་བདག་ཅག་གི་སྟོན་པ་ནི་སྨོན་
ལམ་གྱིས་མི་མཇེད་པའི་འཇིག་རྟེན་འདུལ་བས་རབ་ཏུ་གྱུར་པར་བཤད་པ་ལྟ་ །
བུའོ། །འདིའི་སྐབས་ཀྱི་གཤེན་རབ་དཀོན་མཆོག་ནི་ཐེག་པ་ཆེ་འབྲིང་ཆུང་གསུམ་
གྱི་གཤེན་པོ་རྣམས་ཏེ། དེ་དག་འོག་མ་རྣམས་ལས་གོང་མ་དག་དགོངས་པ་རབ་
ཏུ་གྱུར་པས་གཤེན་རབ་ཅེས་བྱའོ། །འདི་དག་ལ་ནི་རྒྱུའི་གཤེན་རབ་ཅེས་ཟེར་
རོ། །སེམས་དཔའ་ནི་ཐེག་ཆེན་པ་སྟེ། ཐེག་པ་ཆེན་པོའི་ལམ་ལྔ་གང་རུང་ལ་ཞུགས་
ཤིང་། དེ་ཡི་ལམ་རྟགས་འཁོར་བ་ལ་སེམས་དཔའ་བའི་དྲོད་ཚད་དང་ལྡན་པ་ལ་
འདོད་དོ། །རང་སྡེ་ཐོས་ཆུང་དག་དགེ་འདུན་ཟེར་ན་ཆོས་སྐད་ཡིན་ཞེས་སྨྲ་ན་
མ་ཡིན་ཏེ། ལུང་ལས། ཨུད་འབར་ལྟ་བུ་དགེ་ལ་འདུན་སྤྱོད་དཀོན།། ཞེས་གསུངས་
16



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པས་ཤེས་ཏེ། ས་བཅུ་སེམས་དཔའ་ནས་དགེ་ལ་འདུན་པ་ཡོད་ཙམ་ཡན་ཆད་
དོ། །གཞན་སྡེ་ཁ་ཅིག་བོན་པོ་ལ་སྐྱབས་འགྲོ་མེད་ཟེར་ན་ཁྱོད་ལ་སྐྱབས་འགྲོ་མེད་
བྱ། དེ་ཅི་སྟེ་ན། ཁྱོད་ཀྱི་བླ་མ་དང་དཀོན་མཆོག་གསུམ་ངེད་བོན་གྱི་སྐྱབས་ཡུལ་
ཡིན་ཏེ། དཀོན་མཆོག་གི་སྒྲ་དོན་སོགས་ངེད་བོན་གྱི་སྟོན་པའི་ལུང་ནས་བྱུང་བས་
སོ། །ཁྱོད་ཀྱི་ཡིན་ན་བོན་བན་གཉིས་ཀྱི་སྟོན་པ་ཁྱོད་ཀྱི་སྔ་དགོས་ཀྱང་ངེད་བོན་
གྱི་སྟོན་པ་སྔོན་དུ་བྱོན་པ་ལ་ཁྱོད་ཀྱི་སྟོན་པ་ནི་ངེད་ཀྱི་སྟོན་པའི་ཟུར་སྟོངས་ལ་བྱོན་
པ་མདོ་རྒྱུད་ཀུན་ནས་བཤད་པས་སོ། །བོན་སྟོན་སྔོན་ལ་བྱོན་པ་ནི། ཁྱོད་ཀྱང་
ཁས་ལེན་དགོས་ལ། དེ་ལྟར་འདོད་ཕྱིན་ཆད་བསྟན་པ་གཅིག་ལ་སྟོན་པ་གཉིས་
མི་འབྱོན་པ་ནི་ཁྱོད་ཀྱང་འདོད་དགོས་པའི་ཕྱིར་རོ། །དེས་ན་ཁྱོད་ཀྱང་བོན་གྱི་
སྐྱབས་ཡུལ་ལ་སྐྱབས་སུ་འགྲོ་བས། བོན་བན་གཉིས་སྐྱབས་ཡུལ་གཅིག་པས་བོན་
ལ་སྨད་ན་ཉེས་པ་ཆེན་པོ་འབྱུང་བས་ཕྲག་
་དོག་གི་ལོག་ཚིག་མ་སྨྲ་ལ་སྡིག་ཁ་ཁོག་ཅིག།
གཉིས་པ་ནང་དམིགས་པ་སྒོ་བཞི་ནི། གནས་བཞི་（སྙིང་རྗེའི་ཡུལ། ཞེས་རྐང་
པ་གསུམ་སྟེ། གོང་དུ་བཤད་པའི་བླ་མ་སངས་རྒྱས་རྟེན་གསུམ་གཤེན་རབ་སྟེ་གཡུང་
དྲུང་གནས་བཞི་བོན་ཅན། ཁྱོད་ལ་སྐྱབས་སུ་འགྲོ་བ་པོས་ཁྱོད་མདུན་གྱི་བར་སྣང་
ལ་དམིགས་ཏེ། བྱིན་རླབས་འཇུག་པའི་སྒོ་ཡིན་པས་སོ། །དབང་གི་སྟ་གོན་སྐབས་
ཀྱི་མེ་ཏོག་ཕོག་པའི་ཡི་དམ་གྱི་ལྷ་བོན་ཅན། ཁྱོད་རང་ལུས་དང་དབྱེར་མེད་དུ་
དམིགས་ཏེ། ནུས་སྟོབས་འབྱུང་བའི་སྒོ་ཡིན་པས་སོ། །མཁའ་འགྲོ་མ་ཚོགས་དང་
བོན་སྐྱོང་སྲུང་མ་རྣམས་བོན་ཅན། ཁྱོད་ཡི་དམ་ལྷའི་འཁོར་དུ་དམིགས་ཏེ།
མཆོག་དང་ཐུན་མོང་གི་དངོས་གྲུབ་འབྱུང་བའི་སྒོ་ཡིན་པས་སོ། །འགྲོ་དྲུག་གི་སེམས་
ཅན་རྣམས་བོན་ཅན། ཁྱོད་རང་གི་མ་རུ་དམིགས་ཏེ། སྙིང་རྗེ་བསྐྱེད་པའི་ཡུལ་
ཡིན་པས་སོ།།
17



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སོར་ག
གསུམ་པ་གསང་བའི་སྐྱབས་འགྲོ་ཤེས་རབ་རྒྱུན་བཞི་ནི། བློར་གསལ་༽ཤེས་
རབ་རྒྱུན། ཞེས་རྐང་པ་གསུམ་སྟེ། དེ་ལྟར་གྱི་བསྒོམས་པའི་སྐྱབས་ཡུལ་རྣམས་
བོན་ཅན། ཐབས་ཤེས་ཁྱད་པར་ཅན་དང་དེ་ལ་ཤེས་རབ་ཀྱི་རྒྱུན་བཞིས་ཟིན་དགོས་
པ་ཐལ། དེ་དག་རྣམས་གསལ་ལ་མ་འགག་པ་ཐབས་ཀྱི་རང་བཞིན། དེ་ལ་རང་
བཞིན་མེད་པར་ཤེས་པ་ཤེས་རབ་ཀྱི་རོལ་པ་སྟེ། དེ་ཡང་བློ་ངོར་མ་འདྲེས་པ་སོ་
ར་གསལ་ལ་དངོས་པོ་མི་དམིགས་པ་ཤེས་རབ་ཀྱི་རྒྱུན་དང་། དེ་ཡང་རང་གི་
རིག་པ་སོ་སོ་ཡེ་ཤེས་སུ་གསལ་བ་ཤེས་རབ་ཀྱི་རྒྱུན་དང་། དེ་ཡང་གསལ་ལ་རང་
བཞིན་མ་གྲུབ་པས་རྟག་པ་དང་ཆད་པར་མི་དམིགས་པ་ཤེས་རབ་ཀྱི་རྒྱུན་དང་།
དེ་དག་གང་ཡང་མུ་བཞི་དང་མཐའ་བརྒྱད་ལས་འདས་པའི་དམིགས་པ་དང་བྲལ་
བ་ཤེས་རབ་ཀྱི་རྒྱུན་དང་བཞིས་ཟིན་དགོས་པའི་ཕྱིར་ཏེ། དེ་ལྟར་སེམས་ལུང་བསྟན་
པའི་སྒྲོན་མ་ལས་གསུངས་པའི་ཕྱིར་རོ།།
བཞི་པ་ཡང་གསང་གི་སྐྱབས་འགྲོ་ཕྱག་རྒྱ་གཟེར་བཞི་ནི། སྣང་སྲིད་»ཀློང་
དུ་གདབ། ཅེས་རྐང་པ་གསུམ་སྟེ། ཡང་གསང་གི་སྐྱབས་འགྲོ་བོན་ཅན། ཕྱག་
རྒྱ་གཟེར་བཞི་བརྗོད་པའི་རྒྱུ་མཚན་ཡོད་དེ། ཡང་སེམས་ལུང་ལས། སྣང་སྲིད་
ནམ་མཁའི་ངང་དུ་ཕྱག །མཚན་མ་མེད་པའི་རྒྱ་ཡིས་གདབ། བོན་ཅན་བོན་ཉིད་
ངང་དུ་ཕྱག །འགྱུར་བ་མེད་པའི་རྒྱ་ཡིས་གདབ།། སེམས་བྱུང་སེམས་ཉིད་ངང་
དུ་ཕྱག །རྟོག་མེད་ཡེ་ཤེས་རྒྱ་ཡིས་གདབ། ཀུན་རྫོབ་དོན་དམ་ཀློང་དུ་ཕྱག །རང་
བཞིན་མེད་པའི་རྒྱ་ཡིས་གདབ།། ཅེས་པས་སོ། །གཟེར་བཞི་ནི་བོན་ཅན་བཞི་པོ་
དེ་རང་རང་གི་བོན་ཉིད་ཀྱི་དབྱིངས་ལས་མི་འཆོར་ཏེ་མི་གཏོང་བའི་སྒྲའོ། །
གསུམ་པ་དཔེ་ཡིས་དོན་བསྡུ་བ་ནི། སངས་རྒྱས་ལ་སྐྱབས་སུ་སོང་བ་ནི་དཔའ་བོས་ས་
བཙན་གྱི་མཁར་བཟུང་བ་དང་འདྲ་སྟེ། ཉོན་མོངས་འཁོར་བའི་གཡུལ་ངོ་བཟློག །
18



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བོན་ལ་སྐྱབས་སུ་སོང་བ་ནི་དབུལ་པོས་ཡིད་བཞིན་གྱི་ནོར་བུ་རིན་པོ་ཆེ་རྙེད་
པ་དང་འདྲ་སྟེ། གང་འདོད་འགྲུབ་ཅིང་འཁོར་འདས་གཉིས་ཀ་ལ་རང་
ཐོབ། སེམས་དཔའ་ལ་སྐྱབས་སུ་སོང་བ་ནི་རྒྱུས་མེད་ལམ་པ་ལམ་གྱི་མགྲོན་པོ་དང་
འཕྲད་པ་དང་འདྲ་སྟེ། བྱང་ཆུབ་ལམ་གྱི་བར་ཆད་ཐམས་ཅད་ལས་གྲོལ་ཞིང་སྐྱབས་
དང་དཔུང་གཉེན་དུ་འགྱུར། བླ་མ་ལ་སྐྱབས་སུ་སོང་བ་ནི་བྱི་སྦ་ཕ་མ་དང་འཕྲད་པ་
དང་འདྲ་སྟེ། མ་ནུས་སྐྱོང་ཞིང་བྱམས་པ་སྟེར་བ་དང་ལྡན་ཅིང་བདེ་ཆེན་གྱི་ས་ལ་
ངེས་པར་སྐྱེལ་བའོ། །
དོན་གཉིས་པ་མདོ་སྔགས་ཟུང་འབྲེལ་དུ་བྱུང་བའི་སྐྱབས་ཡུལ་བཤད་པ
གསུམ། ལུང་གིས་མདོར་བསྟན་པ། ལུང་དོན་རྒྱས་པར་བཤད་པ། ལག་ལེན་གྱིས་
དོན་བསྡུ་བའོ། །དང་པོ་ནི། དྲང་དོན་མུན་སེལ་སྒྲོན་མ་ལས། ཕྱི་ནི་སངས་རྒྱས་
བོན་དང་གཤེན་རབ་གསུམ།། ལུས་ངག་ཡིད་གསུམ་མོས་བྱས་སྐྱབས་ཀྱི་རབ།
ནང་ནི་བླ་མ་ཡི་དམ་མཁའ་འགྲོ་ལ།། གུས་འཇུག་མཉེས་པ་བྱེད་པ་སྐྱབས་ཀྱི་རབ།།
གསང་བ་རྩ་དང་རླུང་དང་ཐིག་ལེ་ལ། རིག་པ་བྱང་ཆུབ་སེམས་ཀྱི་འགྲོ་ལྡོག་སྒོམ་
པ་སྐྱབས་ཀྱི་རབ།། ཅེས་སོ།།
གཉིས་པ་ལ་གསུམ། ཕྱི་དང་ནང་དང་གསང་བའི་སྐྱབས་ཡུལ་ལོ། །དང་པོ་
ལ་གཉིས། མདོར་བསྟན་པ། རྒྱས་པར་བཤད་པའོ། །དང་པོ་ནི། སངས་རྒྱས་དེ་
སྒྲུབ་གྲོགས། ཞེས་རྐང་པ་གསུམ་སྟེ། ཤེས་བྱ་བོན་ཅན། སྤང་རྟོགས་ཕུན་སུམ་
ཚོགས་པའི་རང་གཞན་གྱི་དོན་ལྷུན་གྱིས་གྲུབ་པ་སངས་རྒྱས་དཀོན་མཆོག །ཐེག་
པ་གསུམ་གྱི་འགོག་བདེན་དང་ལམ་བདེན་མཐའ་དག་བོན་དཀོན་མཆོག །ཐེག་
པ་གསུམ་གྱི་འཕགས་པའི་གང་ཟག་ཐམས་ཅད་གཤེན་རབ་དཀོན་མཆོག་ཏུ་
འདོད་དེ། དེ་དག་ཐར་པར་འདོད་པ་རྣམས་ཀྱི་སྐྱབས་ཡུལ་ཡིན་པར་སངས་རྒྱས་
39



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཉིད་ཀྱིས་གསུངས་པའི་ཕྱིར་རོ། །རྒྱལ་བའི་མཛད་མདོ་རྒྱས་པ་དྲི་མེད་གཟི་བརྗིད་
ལས། སྟོན་པ་བླ་མེད་སངས་རྒྱས་དང་། དེའི་གསུང་ཞལ་ནས་བཅུད་འཇིག་པའི།།
སྐྱོབ་པ་བླ་མེད་བཀའ་རྒྱུད་དང་།། དེ་དག་བསྟན་པའི་གཉེར་འཛིན་པའི
འདྲེན་པ་བླ་མེད་སེམས་དཔའ་གསུམ།། ཐར་པར་འདོད་པ་རྣམས་ཀྱི་སྐྱབས།།
ཞེས་པས་སོ། །འོ་ན་དེ་དག་མཐར་ཐུག་གི་སྐྱབས་གནས་ཡིན་ནམ་ཞེ་ན། ཤེས་
བྱ་བོན་ཅན། མཐར་ཐུག་གི་སྐྱབས་གནས་ནི་སངས་རྒྱས་དཀོན་མཆོག་ཡིན་ཏེ།
དེ་ལ་སྐྱབས་སུ་སོང་ན་སྐྱོབ་ནུས་ཏེ་རང་འཇིགས་པ་ཐམས་ཅད་ལས་གྲོལ་བའི་ཕྱིར།
སྐྱབས་སུ་སོང་བའི་དགོས་པ་འགྲུབ་སྟེ། གཞན་འཇིགས་པ་ལས་སྒྲོལ་བའི་ཐབས་
ལ་མཁས་ཤིང་སྐྱོབ་དགོས་ཀུན་ལ་ཐུགས་རྗེ་ཉེ་རིང་མེད་པར་འཇུག་པའི་ཕྱིར།
སྐྱབས་སུ་སོང་ན་སྐྱོབ་པར་བྱེད་དེ། ཕན་བཏགས་མ་བཏགས་ཀུན་གྱི་དོན་མཛད་
པའི་ཕྱིར་རོ། །འོ་ན་བོན་དཀོན་མཆོག་དང་གཤེན་རབ་དཀོན་མཆོག་གཉིས་མཐར་
ཐུག་གི་སྐྱབས་གནས་མ་ཡིན་ནམ་ཞེ་ན། འདོད་དེ། ལུང་གི་བོན་རྣམས་ཀྱང་མཐར་
ཐུག་གི་སྐྱབས་གནས་མ་ཡིན་ཏེ། མཐར་ཐུག་གི་རྟོགས་པ་ཐོབ་པར་བྱེད་པའི་ཐབས་
ཙམ་ཡིན་པའི་ཕྱིར། ཐེག་དམན་དང་། ཐེག་ཆེན་སློབ་པའི་འགོག་ལམ་རྣམས་
ཀྱང་དེ་མ་ཡིན་ཏེ། དེ་གཉིས་ཀྱང་རང་གི་ངོ་སྐལ་གྱི་སྤང་བྱ་ཅུང་ཟད་བྲལ་བས་
རབ་ཏུ་ཕྱེ་བ་ཙམ་དང་། སྤང་རྟོགས་གོང་ནས་གོང་དུ་འཕེལ་དགོས་པས་བསླུ་བའི་
བོན་ཅན་ལྟ་བུ་སྣང་བའི་ཕྱིར། ལམ་པའི་གཤེན་རབ་རྣམས་ཀྱང་དེ་མ་ཡིན་ཏེ།
སྒྲིབ་གཉིས་ཇི་རིགས་པས་འཇིགས་པ་དང་བཅས་པ་
'ཡིན་པའི་ཕྱིར་ཏེ། སུམ་བརྒྱ་
པ་ལས། སྐྱབས་གནས་ཁྱད་པར་བྱེད་པ་སངས་རྒྱས་ལ།། ནུས་པའི་ཡོན་ཏན་ངེས་
པས་སྐྱབས་སུ་འཛིན།། ཞེས་གསུངས་པའི་ཕྱིར། དེ་ལ་ཁོ་ན་རེ། དཀོན་མཆོག་
ཕྱི་མ་གཉིས་བོན་ཅན། སྐྱབས་ཡུལ་མ་ཡིན་པར་ཐལ། འདོད་པའི་ཕྱིར། འདོད་
20



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ན་ཁས་བླངས་ཉམས་སོ། །རྟགས་དངོས་འགལ། འདོད་མི་ནུས་ཏེ། མདོ་དྲི་མེད་
ལས། དཀོན་མཆོག་གསུམ་ལ་སྐྱབས་སུ་མཆི། ཞེས་གསུངས་པའི་ཕྱིར་རོ། །ཞེ་
ན། དེ་གཉིས་ཀྱང་ངེས་དོན་དུ་ཐོབ་བྱར་གྱུར་པའི་མཐར་ཐུག་གི་སྐྱབས་མ་ཡིན་
ཟེར་གྱི། སྤྱིར་སྐྱབས་ཡུལ་མཆོག་དམ་པ་མ་ཡིན་པར་བཤད་པ་མ་ཡིན་པས་ཁས་
བླངས་པ་ལ་འགལ་བ་མེད་དོ། །འོ་ན་དེ་དག་ལ་སྐྱབས་སུ་འགྲོ་བའི་ཚུལ་ཇི་ལྟ་བུ་
ཞེ་ན། སངས་རྒྱས་ནི་མཐར་ཐུག་གི་སྒྲུབ་བྱའམ་ཐོབ་བྱར་གྱུར་པས་དེ་ལ་སྐྱབས་
ནས་སྟོན་པར་ཞུས་ཏེ་བསྟན་པའི་རྗེས་སུ་ཞུགས། བོན་ལ་སྐྱབས་ནས་ལམ་དངོས
སམ་སངས་རྒྱས་སྒྲུབ་པའི་ཐབས་ཞུས་ཏེ། དེ་ལས་གསུངས་པའི་སྤང་བླང་གི་གནས་
རྣམས་འདོར་ལེན་ཚུལ་བཞིན་དུ་བསྒྲུབ། གཤེན་རབ་སེམས་དཔའ་ལ་སྐྱབས་ནས་
སངས་རྒྱས་དེ་སྒྲུབ་པའི་གྲོགས་ཞུས་ཏེ། དེ་དག་གི་མཛད་སྤྱོད་ཀྱི་རྗེས་སུ་བསླབ་
དགོས་ཏེ། སུམ་བརྒྱ་པ་ལས། དེ་ལྟར་སངས་རྒྱས་བོན་དང་སེམས་དཔའ་ལ།།
སྟོན་པ་ལམ་དང་སྒྲུབ་པའི་གྲོགས་ཞུས་ཏེ། རྗེས་སུ་ཞུགས་ནས་སྒྲུབ་ཅིང་བསྟེན་
ནས་ནི།། ཡིད་ཆེས་བློ་གཏད་གཞན་དུ་འགྱུར་བ་མིན།། ཞེས་སོ། །དཀོན་མཆོག་
གི་སྒྲ་དོན་སོགས་ཀྱང་གོང་དུ་བཤད་པ་ལྟར་རོ། །གཉིས་པ་རྒྱས་བཤད་ལ་གསུམ།
སངས་རྒྱས། བོན་དང་། གཤེན་རབ་བོ། །དང་པོ་ལ་གསུམ། ངོ་བོ། དབྱེ་བ།
དེའི་ཡོན་ཏན་ནོ།།
དང་པོ་ནི། སྒྲིབ་གཉིས་༽ཐུག །ཅེས་རྐང་པ་གཅིག་སྟེ། སྒྲིབ་གཉིས་ཟད་པར་
ངས་པའི་སྐྱབས་ཀྱི་མཐར་ཐུག་དེ་བོན་ཅན། སངས་རྒྱས་དཀོན་མཆོག་གི་མཚན་
ཉིད་ཡིན་པར་ཐལ། སངས་རྒྱས་དཀོན་མཆོག་གི་འཇོག་བྱེད་ཡིན་པའི་ཕྱིར།
གཉིས་པ་ནི། མཆོག་དང་ཅན། རྐང་པ་གཅིག་སྟེ། སངས་རྒྱས་དཀོན་མཆོག་
བོན་ཅན། ཁྱོད་ལ་བདེན་གཉིས་ཀྱི་སྒོ་ནས་ཕྱེ་ན། ཀུན་རྫོབ་པའི་སངས་རྒྱས་
པ་རྒྱས་དཀོན་
21



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མཆོག་དང་དོན་དམ་པའི་སངས་རྒྱས་དཀོན་མཆོག་གཉིས་སུ་ཡོད་པར་ཐལ།
ཁྱོད་ལ་གཞན་དོན་མཐར་ཕྱིན་པའི་གཟུགས་སྐུ་གཉིས་དང་། རང་དོན་མཐར་
ཕྱིན་པའི་ངོ་བོ་ཉིད་སྐུ་དང་ཡེ་ཤེས་བོན་སྐུ་གཉིས་ཡོད་པའི་ཕྱིར། ཡང་འདོད་ཚུལ་
གྱིས་ཕྱེ་ན། ཐེག་ཆུང་པས་སངས་རྒྱས་མཆོག་གི་སྤྲུལ་སྐུ་གཤེན་རབ་མི་བོ་ལྟ་བུ་
དང་། ཐེག་ཆེན་པས་སྐུ་གསུམ་གྱི་བདག་ཉིད་ཅན་དུ་འདོད་ལ། དང་པོ་ལའང་
ཉན་ཐོས་བྱེ་བྲག་སྨྲ་བོས་གཟུགས་སྐུ་སངས་རྒྱས་སུ་འདོད་ཀྱང་། སངས་རྒྱས་དཀོན་
མཆོག་ཏུ་མི་འདོད་དེ། གཟུགས་སྐུ་སྡུག་བདེན་དུ་འདོད་པའི་ཕྱིར། དེས་ན་དེའི་
རྒྱུད་ཀྱི་ཟད་མི་སྐྱེ་ཤེས་པའི་ཡེ་ཤེས་སངས་རྒྱས་དཀོན་མཆོག་ཏུ་འདོད་པའི་ཕྱིར།
ཡང་མདོ་སྡེ་པས་སྟོན་པ་གཤེན་རབ་སངས་རྒྱས་དཀོན་མཆོག་ཡིན་པ་དང་། སྡུག་
བདེན་མ་ཡིན་པར་འདོད་ཀྱང་། དེ་འདོད་པའི་རྟེན་ལ་སངས་རྒྱས་པར་འདོད་དེ།
མདོ་འདུས་ལས། ནམ་མཁའ་ལྟ་བུའི་ཏིང་འཛིན་གྱིས།། ཤེས་བྱའི་སྒྲིབ་པ་ཀུན་
བཅོམས་ནས།། མཉམ་བཞག་སྐྱིལ་ཀྲུང་མ་གཡོས་པར།། ནམ་ལང་ཉི་མ་ཤར་བའི་
དུས། སྟོན་པ་མངོན་པར་རྫོགས་སངས་རྒྱས།། ཞེས་པས་སོ། །ཐེག་པ་ཆེན་པོས་
ནི་དེ་ལྟར་མི་འདོད་དེ་འོལ་མོའི་གླིང་དུ་སངས་རྒྱས་པ་ནི་ལྟར་སྣང་ཙམ་ལས།
དོན་དུ་སྟོན་པ་བསོད་ནམས་དབང་ལས་སེམས་བསྐྱེད་ཀྱི་སྡོམ་པ་བླང་པར་བཤད་
པ་ནས་བཟུང་སྟེ་བར་དུ་འོག་ཕྱོགས་རྩོད་པ་ཅན་མུ་ལ་འགྲམ་དུ་ཤེས་རབ་རྒྱས་
འཁྲུངས་དུས་ཚོགས་ཀྱི་ལྷག་མ་བསྡུས་པར་བཤད་པའི་བར་དུ་གྲངས་མེད་གསུམ་
ཕལ་ཆེར་རྫོགས་ནས་སྐྱེ་བ་དེའི་མཐར་སྲིད་པ་ཡེ་སངས་ཀྱི་གནས་སུ་སྐུ་འཁྲུངས་
ནས་ཁྱེའུ་གསལ་བར་གྱུར་པའི་ཚེ། སེམས་བསྐྱེད་གཏོ་རྗེ་སློབ་དཔོན་དང་འོག་
མིན་གྱི་གནས་སུ་ཡེ་ཤེས་ཀྱི་ལྷ་ལས་གཡུང་དྲུང་གི་བོན་ཉན་པས་ཤེས་སྒྲིབ་ཀྱི་བོན་
མ་ལུས་པ་སྤངས་ནས་ཐོགས་མེད་སྤྲུལ་པའི་སྐུར་མངོན་པར་སངས་རྒྱས་པར་འདོད་དེ།



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
མདོ་ལས། སྲིད་པའི་ཁྱེའུ་གསལ་བ་དེས།། ཡེ་ཤེས་ལྷ་ཡི་སྟོན་པ་ལས། ཤེས་བྱའི་
སྒྲིབ་པ་སྦྱངས་པ་ཡིས།། ཐོགས་མེད་སྤྲུལ་པའི་སྐུར་གྱུར་ཏོ། །ཞེས་པས་སོ། །གསུམ་
པ་ནི། འདབ་ཆགས་༽ཕེབས་པའི་གཤེན། ཞེས་ཤློ་ཀ་གཉིས་དང་རྐང་པ་གཅིག་སྟེ་
ཤེས་བྱ་བོན་ཅན། རྫོགས་པའི་སངས་རྒྱས་དེ་ལ་ཡོན་ཏན་བསམ་གྱིས་མི་ཁྱབ་ཀྱང་
མདོར་བསྡུས་པའི་དབང་དུ་བྱས་ན་ཆེ་བའི་ཡོན་ཏན་ཉི་ཤུ་རྩ་བཞིར་ཡོད་པར་ཐལ།
གང་དང་གང་ཞིག་ཅེ་ན། སངས་རྒྱས་དེ་ལ་སྐུའི་ཡོན་ཏན་འདབ་ཆགས་ཀྱི་རྒྱལ་
པོ་དང་། མཚན་དང་ལྡན་པ། དཔེ་བྱད་ཡོངས་སུ་རྫོགས་པ་དང་གསུམ།
གསུང་གི་ཡོན་ཏན་གསུང་ལྷང་ལྷང་སྙན་པར་སྒྲོགས་པ། བཀའ་རྒྱ་ཆེ་བ། ལུང་
གྲངས་མང་བ། མན་ངག་མདོ་འདུས་པ་དང་བཞི། ཐུགས་ཀྱི་ཡོན་ཏན་ལས།
སྤངས་པའི་ཡོན་ཏན་ཟག་པ་ཟད་པ་ཉོན་མོངས་མེད་པ། སེམས་ཤིན་ཏུ་རྣམ་པར་
གྲོལ་བ་དང་གསུམ། རྟོགས་པའི་ཡོན་ཏན་བྱེད་པ་བྱས་པ། རིག་པ་གསལ་བ
སྟོབས་དང་ལྡན་པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ།
སོ་སོའི་སྒོ་གང་ལས་ཀྱང་མ་སྒྲིབ་པ། ཏིང་ངེ་འཛིན་རབ་ཏུ་གསལ་བ། རྣམ་པར་
ཐམས་ཅད་ཅིར་ཡང་མཁྱེན་པའི་ཡེ་ཤེས་དང་བརྒྱད། འགྲོ་བ་འདུལ་བའི་ཡོན་
ཏན་བྱ་བ་བྱེད་པ། ཐུགས་རྗེ་ཆེ་བ། ཐབས་ལ་མཁས་པ། གཏོ་ཚེབ། དཔྱད་རིང་བ།
ཡང་དག་པའི་དོན་གཏན་ལ་ཕེབས་པའི་ཡོན་ཏན་རྣམས་ཡོད་པའི་ཕྱིར། དེ་ལྟར་
ཡང་སྡུད་པ་ལས། འདབ་ཆགས་རྒྱལ་པོ་བྱ་བ་བྱེད་པ་བྱས། གསུང་སྙན་རིག་གསལ་
སྟོབས་ལྡན་རྨད་དུ་བྱུང་། མི་བསྙེལ་གཟུངས་ལྡན་སོ་སོའི་སྒོ་མ་བསྒྲིབས།། ཟག་
ཟད་ཉོན་མོངས་མེད་ཅིང་ཏིང་འཛིན་གསལ། སེམས་གྲོལ་ཐུགས་རྗེ་ཆེ་ཞིང་ཐབས་
ལ་མཁས།། གཏོ་ཆེ་དཔྱད་རིང་མཚན་དང་དཔེ་བྱད་ལྡན། བཀའ་ཆེ་ལུང་མང་
མན་ངག་མདོ་འདུས་ཤིང་།། ཐམས་ཅད་མཁྱེན་ཅིང་བླ་མེད་ཡང་དག་དོན།།
23



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཏན་ལ་ཕེབས་པའི་གཤེན་རབ་ཆེན་པོ་དེས།། ཞེས་གསུངས་པའི་ཕྱིར་རོ། །བོན་
དཀོན་མཆོག་ནི་ཡོན་ཏན་དེ་དག་གི་འབྱུང་གནས། སེམས་དཔའ་དཀོན་མཆོག་
ནི་ཡོན་ཏན་དེ་དག་སྒྲུབ་པ་པོ་སྟེ་དེ་ལ་ཆགས་ཐོབ་ཏུ་ཡོད་པའོ།།
གཉིས་པ་བོན་དཀོན་མཆོག་ལ་གཉིས། ངོ་བོ། དབྱེ་བའོ། །དང་པོ་ནི།
འགོག་ལམ་པ། རྐང་པ་གཅིག་སྟེ། འགོག་བདེན་དང་ལམ་བདེན་གང་རུང་གིས་
བསྡུས་པའི་འཕགས་རྒྱུད་ཀྱི་རྣམ་བྱང་བདེན་པ་བོན་ཅན། བོན་དཀོན་མཆོག་
གི་མཚན་ཉིད་ཡིན་པར་ཐལ། བོན་དཀོན་མཆོག་གི་འཇོག་བྱེད་ཡིན་པའི་ཕྱིར།
གཉིས་པ་ནི། ལུང་རྟོགས་རྟོགས། རྐང་པ་གཅིག་ཏེ། དཀོན་མཆོག་གཉིས་པ་
བོན་ཅན། ཁྱོད་ལ་ལུང་རྟོགས་ཀྱི་སྒོ་ནས་ལུང་གི་བོན་དཀོན་མཆོག་དང་།
རྟོགས་པའི་བོན་དཀོན་མཆོག་གཉིས། དེ་ལའང་ཐེག་དམན་གྱི་ལུང་རྟོགས་ཀྱིས་
བསྡུས་པའི་བོན་དཀོན་མཆོག་དང་། ཐེག་ཆེན་གྱི་ལུང་རྟོགས་ཀྱིས་བསྡུས་པའི་
བོན་དཀོན་མཆོག་གཉིས། ཐེག་པ་ཆེན་པོ་ལྟར་ན་ལུང་གི་བོན་མདོ་དང་རྒྱུད་དུ་
གཏོགས་པ། རྟོགས་པའི་བོན་བསྐྱེད་རྫོགས་ལ་སོགས་པའི་ལྟ་བ་དང་། ཏིང་ངེ་
འཛིན་ལ་སོགས་པ་སོ་སོ་རང་གི་རིག་པའི་ཡེ་ཤེས་རྟོགས་པའི་བདག་ཉིད་ཅན་
ནོ། །བྲལ་རྒྱུ་བྲལ་འབྲས་ཀྱི་སྒོ་ནས་ལམ་གྱི་བདེན་པ་དང་། འགོག་པའི་བདེན་པ་
གཉིས། སྒྲས་བརྗོད་རིགས་ཀྱི་སྒོ་ནས་ཀུན་རྫོབ་ཀྱི་བོན་དཀོན་མཆོག་དང་།
དོན་དམ་གྱི་བོན་དཀོན་མཆོག་གཉིས། དང་པོ་དང་ལུང་གི་བོན་དཀོན་མཆོག་
དོན་གཅིག །གཉིས་པ་དང་རྟོགས་པའི་བོན་དཀོན་མཆོག་དོན་གཅིག་གོ།
གསུམ་པ་གཤེན་རབ་དཀོན་མཆོག་ལ་གཉིས། ངོ་བོ། དབྱེ་བའོ། །དང་པོ་ནི།
རིག་གྲོལ་ལྡན། རྐང་པ་གཅིག་སྟེ། རིག་གྲོལ་གྱི་ཡོན་ཏན་བརྒྱད་ཅི་རིགས་དང་
ལྡན་པའི་འཕགས་པའི་གང་ཟག་བོན་ཅན། སེམས་དཔའ་དཀོན་མཆོག་གི་མཚན་



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཉིད་ཡིན་པར་ཐལ། སེམས་དཔའ་དཀོན་མཆོག་གི་འཇོག་བྱེད་ཡིན་པའི་ཕྱིར།
རིག་གྲོལ་གྱི་ཡོན་ཏན་བརྒྱད་ནི། ཇི་ལྟ་བ་རིག་པའི་ཡོན་ཏན། ཇི་སྙེད་པ་རིག་པའི་
ཡོན་ཏན། ནང་ཡེ་ཤེས་གཟིགས་པའི་ཡོན་ཏན་དང་གསུམ། དེ་ཉིད་ཐོབ་བྱེད་
ཀྱི་ཐབས་སུ་གྱུར་པའི་བར་ཆད་མེད་ལམ་གྱི་ངོ་སྐལ་སྤང་བྱ་ཆགས་སྒྲིབ་ལས་གྲོལ་
བའི་ཡོན་ཏན། དེར་གྱུར་པའི་ཐོགས་སྒྲིབ་ལས་གྲོལ་བའི་ཡོན་ཏན། དེར་གྱུར་
པའི་དམན་སྒྲིབ་ལས་གྲོལ་བའི་ཡོན་ཏན་དེ་དྲུག །དེ་ལ་དབྱེ་གཞི་རིག་པའི་ཡོན་
ཏན་དང་། གྲོལ་བའི་ཡོན་ཏན་བསྣན་པའི་བརྒྱད་དོ། །གཉིས་པ་ནི། ཞུགས་
གནས་xམི་སློབ། རྐང་པ་གཅིག་ཏེ། དཀོན་མཆོག་གསུམ་པ་བོན་ཅན། ཁྱོད་ལ་
བདེན་གཉིས་ཀྱི་སྒོ་ནས་ཕྱེ་ན། ཀུན་རྫོབ་པའི་གཤེན་རབ་དཀོན་མཆོག་དང་།
དོན་དམ་པའི་གཤེན་རབ་དཀོན་མཆོག་གཉིས། མཐོང་ལམ་ཐོབ་མ་མྱོང་བའི་
ལམ་ཞུགས་ཀྱི་སྐྱེས་བུ་དང་པོའི་མཚན་ཉིད། དེ་དང་ལམ་ཞུགས་ཀྱི་སོ་སྐྱེ་དོན་
གཅིག །གཉིས་པ་དང་གཤེན་རབ་དཀོན་མཆོག་དོན་གཅིག །དེ་ལའང་ཐེག་དམན་
གྱི་གཤེན་རབ་དཀོན་མཆོག་དང་། ཐེག་ཆེན་གྱི་གཤེན་རབ་སྐུ་མཆོག་གཉིས།
ཐེག་ཆེན་གྱི་གཤེན་རབ་དཀོན་མཆོག་དང་སེམས་དཔའ་དཀོན་མཆོག་དོན་
གཅིག །ཡང་ཐར་པར་འདོད་པ་རྣམས་ཀྱིས་སྐྱབས་སུ་འཛིན་པའི་དགེ་འདུན་
དཀོན་མཆོག་བོན་ཅན། ཁྱོད་ལ་ཐེག་པ་ཆེ་ཆུང་གི་འདོད་ཚུལ་གྱིས་ཕྱེ་ན། ཐེག་
ཆུང་རྣམ་རྩོད་པ་དང་རྣམ་རང་པ་གཉིས་ཀྱིས་ཞུགས་པ་བཞི་དང་གནས་པ་གསུམ་
དང་བདུན་ལ་འདོད་ལ། དགྲ་བཅོམ་འབྲས་བུ་ལ་གནས་པ་ནི་སངས་རྒྱས་ཁོངས་
སུ་འདུའོ། །ཞུགས་པ་བཞི་ནི་རྒྱུན་ཞུགས་ཕྱིར་འོང་ཕྱིར་མི་འོང་དགྲ་བཅོམ་ཞུགས་
པའོ། །གནས་པ་གསུམ་ནི་རྒྱུན་ཞུགས་ཕྱིར་འོང་མི་འོང་གི་འབྲས་བུ་ལ་གནས་
པའོ། །ཐེག་པ་ཆེན་པོ་ལྟར་ན་འཕགས་པ་སློབ་པ་དང་མི་སློབ་པའི་རང་བཞིན་
2



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སངས་རྒྱས་ལས་གཞན་པའི་བྱང་ཆུབ་སེམས་དཔའ་དང་རིག་པ་འཛིན་པ་ལ་སོགས་
པར་འདོད་དོ།།
གཉིས་པ་ནང་གི་སྐྱབས་ཡུལ་ནི། བླ་མ་༽བདག །ཅེས་རྐང་པ་གཉིས་ཏེ།
ཤེས་བྱ་བོན་ཅན། བཞི་རྫོགས་ཀྱི་སློབ་དཔོན་ནམ་བཀའ་དྲིན་སུམ་ལྡན་གྱི་བླ་མ།
ཚེ་རབས་སྔོན་ནས་སྨོན་ལམ་གྱིས་འབྲེལ་པའི་ཡི་དམ་གྱི་ལྷ་དང་དཀྱིལ་འཁོར་གཉེན་
པོས་དམ་ཚིག་གིས་བསྡུས་པའི་མཁའ་འགྲོ་མ་དང་གསུམ་ནི་ནང་གི་སྐྱབས་ཡུལ་
ཡིན་ཏེ། བླ་མ་ནི་གདམས་ངག་ཞུ་བའི་གནས། ཡི་དམ་ནི་བྱིན་བརླབས་འབྱུང་
བའི་སྒོ། མཁའ་འགྲོ་ནི་མཆོག་ཐུན་མོང་གི་དངོས་གྲུབ་སྟེར་བའི་བདག་ཉིད་ཡིན་
པའི་ཕྱིར་རོ། །འོ་ན་དེ་དག་ལ་སྐྱབས་སུ་འགྲོ་བའི་ཚུལ་ཅི་ལྟར་ན། བླ་མར་སྒོ་གསུམ་
གུས་པས་བསྟེན། ཡི་དམ་ལྷ་ནི་བསྙེན་ཅིང་བསྒྲུབ། མཁའ་འགྲོ་ཚོགས་ཀྱིས་མཉེས་
པར་མཆོད་ནས་སྐྱབས་སུ་འགྲོའོ།།
གསུམ་པ་གསང་བའི་སྐྱབས་ཡུལ་ནི། རྩ་རྟེན། རྐང་པ་གཉིས་ཏེ། ཤེས་བྱ་
བོན་ཅན། རྩ་དབུ་རྐྱང་རོ་གསུམ་འཁོར་ལོ་ལྔ། རླུང་ལྔ། ཐབས་ཤེས་ཀྱི་ཐིག་ལེ་
རྣམས་གསང་བའི་སྐྱབས་ཡུལ་ཡིན་ཏེ། རྩ་རང་གི་རྣམ་པར་ཤེས་པ་ཕྱི་ཚོགས་དྲུག་
གི་ཡུལ་ལ་རྒྱུ་བའི་ལམ། རླུང་དེའི་བཞོན་པ། ཐིག་ལེ་དེ་ཉིད་ཀྱི་རྟེན་ས་གནས་ལྟ་
བུ་ཡིན་པའི་ཕྱིར་རོ། །དེ་དག་ལ་སྐྱབས་སུ་འགྲོ་བའི་ཚུལ་ནི། རྩ་བསྐྱེད། རླུང་བཟུང་།
ཐིག་ལེ་ལ་སེམས་བཟུང་ནས་སྐྱབས་སུ་འགྲོའོ།།
གསུམ་པ་ལག་ལེན་གྱི་དོན་བསྡུ་བ་ནི། དཀོན་མཆོག་གསུམ་མདུན་གྱི་བར་
སྣང་ལ་བསྒོམ། བླ་མ་ཀུན་བཟང་གི་རྣམ་པར་སྤྱི་བོར་བསྒོམ། ཡི་དམ་གྱི་ལྷ་རང་
ལུས་དང་དབྱེར་མེད་དུ་བསྒོམ། མཁའ་འགྲོ་བོན་སྐྱོང་རྣམས་རང་གི་འཁོར་དུ་
བསྒོམ། རྩ་རླུང་ཐིག་ལེ་གསུམ་རང་གི་ལུས་ཀྱི་ནང་དུ་བྱང་ཆུབ་ཀྱི་སེམས་ཀྱི་ངང་
26



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དུ་བསྒོམ། དེ་ནས་འཁོར་བའི་སྡུག་བསྔལ་ལ་དམིགས་པའི་ངེས་འབྱུང་།
སེམས་ཅན་གཞན་གྱི་སྡུག་བསྔལ་ལ་དམིགས་པའི་སྙིང་རྗེ། སྐྱབས་ཡུལ་གྱི་ཡོན་
ཏན་ལ་དམིགས་པའི་དད་པ་གསུམ་གྱིས་སྐྱབས་སུ་འགྲོ་སྟེ། སྐྱབས་འགྲོའི་ཆོ་ག་
ནི་གཞུང་གཞན་ནས་འབྱུང་བ་བཞིན་ནོ། །དེ་ལྟར་གྱི་སྐྱབས་ཡུལ་རྣམས་རིག་པའི་
ཆོ་འཕྲུལ་དག་པ། སྐྱབས་བྱའི་འགྲོ་དྲུག་རྣམས་དབང་པོའི་འཁྲུལ་སྣང་རང་ཤར།
དེ་རྣམས་གང་ཡང་རང་གི་སེམས་ཀྱི་རོལ་པ་རང་ཤར་བ་སྒྱུ་མ་རྨི་ལམ་ལྟ་བུར་ཤེས་
པར་བྱ་སྟེ། འབུམ་ལས། འཁོར་བ་དང་མྱ་ངན་ལས་འདས་པའི་བོན་ཐམས་ཅད་
ཡོངས་སུ་བདག་ཉིད་ལ་འདུས་སོ། །ཞེས་དང་། སེམས་ལུང་ལས། མ་སྐྱོབ་པ་ཡང་
སྐྱབས་ཀྱི་མཆོག །ཅེས་སོ།།
ལྔ་པ་ནི། སྐྱབས་སོང་xབསམ། རྐང་པ་གཅིག་སྟེ། དེ་ལྟར་སྐྱབས་སུ་སོང་བའི་
ཡོན་ཏན་གང་ཞེ་ན། ཤེས་བྱ་བོན་ཅན། སུམ་བརྒྱ་པ་ལས། གང་ཞིག་འཇིག་རྟེན་
རྗེ་ཡི་ཡོན་ཏན་བཞིན།། སངས་རྒྱས་སྲས་ཚུད་སྐྱོན་ཡོན་འཕེལ་འགྲིབ་ཅིང་།།
འདི་ཡི་བར་ཆོད་རྣམས་སེལ་བར་དོ་རུ།། སྐྱོབ་བྱེད་ཕྱི་མ་ལ་ཡང་གདུལ་བྱར་འགྱུར།
ཞེས་དང་། སེམས་ལུང་ལས། གང་གི་ཡུལ་མཆོག་བཞི་ལ་སྐྱབས་སོང་ན།། ཕྱི་ནང་
གསང་བའི་བདུད་ཀྱིས་མི་ཚུགས་ཤིང་།། འགྲོ་བ་གཞན་ཡང་བདག་
ཡང་བདག་གིས་སྐྱབས་
པ་དང་།། བསམ་དོན་དགེ་ཚོགས་གོང་དུ་འཕེལ་བར་འགྱུར། མཐའ་ནི་ཀུན་གྱི་
མགོན་སྐྱབས་བདག་གྱུར་ཏེ། འགྲོ་བའི་དོན་རྣམས་ལྷུན་གྱིས་གྲུབ་པར་འགྱུར།།
ཞེས་སོ། །འོ་ན་སྐྱབས་སུ་མ་སོང་བའི་ཉེས་སྐྱོན་གང་ཞེ་ན། ཡང་དེ་ཉིད་ལས།
གཡུང་དྲུང་གནས་བཞིར་སྐྱབས་སུ་མ་སོང་ན།། བདུད་དང་མུ་སྟེགས་འཁོར་བའི་
བསླུ་བྲིད་འབྱུང་། ཞེས་སོ། །སྐྱབས་སུ་སོང་མ་སོང་གི་སྐྱོན་ཡོན་ནི། བཀའ་ལུང་
གཞན་ནས་འབྱུང་བ་ལྟར་བསམ་པར་བྱའོ།།
27



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དྲུག་པ་བསླབ་བྱ་ནི། ཐུན་མོང་བྱའོ། །ཤེས་བྱ་བོན་ཅན། སྐྱབས་འགྲོའི་བསླབ་
བྱ་དེ་ལ། ཐུན་མོང་གི་བསླབ་བྱ་གསུམ། ཐུན་མིན་གྱི་བསླབ་བྱ་གསུམ། ཆ་མཐུན་
གྱི་བསླབ་བྱ་གསུམ་དང་དགུ་སྟེ། དེ་ལྟར་སྤང་བླང་གི་གནས་རྣམས་ལ་འགལ་བ་
མི་བྱའོ། །དེ་ཡང་ཐུན་མོང་གི་བསླབ་བྱ་གསུམ་ནི། ཡང་རྩེ་ཀློང་ཆེན་ལས། སྐྱབས་
སུ་སོང་བའི་ཡོན་ཏན་དང་དཀོན་མཆོག་གསུམ་གྱི་ཡོན་ཏན་རྣམས་དྲན་པར་བྱ་
བ་དང་གཅིག །རྟག་ཏུ་སྐྱབས་སུ་འགྲོ་བ་ལ་བསླབ་ཅིང་དུས་དུས་སུ་ཅི་འབྱོར་པའི་
མཆོད་པར་བྱ་བ་དང་གཉིས། སྲོག་ལ་བབས་ཀྱང་དཀོན་མཆོག་མི་སྤང་བ་དང་
གསུམ་མོ། །ཞེས་སྐྱབས་སུ་སོང་བའི་ཡོན་ཏན་ནི་གོང་དུ་བསྟན་པ་བཞིན་ནོ།།
དཀོན་མཆོག་གསུམ་གྱི་ཡོན་ཏན་བསམ་པ་ལ་གསུམ། སངས་རྒྱས། བོན་དང་།
སེམས་དཔའི་ཡོན་ཏན་བསམ་པའོ། །དང་པོ་ལ་དྲུག །སྐུའི་ཡོན་ཏན། གསུང་
གི་ཡོན་ཏན། ཐུགས་ཀྱི་ཡོན་ཏན། གཞན་ལས་དཔག་པའི་ཡོན་ཏན། མཛད་པ་
མཐར་ཕྱིན་གྱི་ཡོན་ཏན། འགྲོ་དོན་མཛད་པའི་ཡོན་ཏན་ནོ། །དང་པོ་ནི། སངས་
རྒྱས་ཀྱི་མཚན་དཔེ་ལ་སོགས་དྲན་པར་བྱེད་པ་སྟེ། སྟོན་པ་ལ་གསལ་བ་འོད་ལྡན་
གྱིས་བསྟོད་པའི་མདོ་ལས། ཀྱེ་མ་སྟོན་པ་གཤེན་རབ་ནི།། ཞལ་བཟང་ཟླ་བ་ཉ་བ་
འདྲ།། དབུ་སྐྲ་ལྗང་ལོ་རལ་པ་མཛེས། ཞལ་བཟངས་འོད་ཀྱི་དྲྭ་བས་རྒྱན།། སྤྲུལ་
པས་འགྲོ་བ་རིགས་དྲུག་འདྲེན།། སྐུ་མཛེས་གཞོན་ནུ་དར་བ་འདྲ།། ཕྱག་ཞབས་
སེན་མོ་འཇམ་ལ་མཉེན།། དབུ་ཡི་ཐོད་སྡིང་སྲིད་གསུམ་མཐོ། སྤྱན་དང་སྙན་དང་
ཤངས་དང་ལྗགས།། དབང་པོ་རབ་མཛེས་བལྟས་མི་ངོམས།། སྐྱེས་བུ་ཆེ་ལ་ངེས་
པར་བསྟོད།། ཅེས་གསུངས་པ་ལྟར་དྲན་པར་བྱའོ། །གཉིས་པ་ནི། འཇིག་རྟེན་
ཁམས་ཀྱི་སེམས་ཅན་གང་ཡོད་ཀྱི་དུས་གཅིག་ཏུ་དྲི་བ་མི་འདྲ་བ་རེ་རེ་ནས་དྲིས་
ཀྱང་སེམས་ཀྱི་སྐད་ཅིག་དང་ལྡན་པའི་ཤེས་རབ་ཀྱིས་བཟུང་ནས་གསུང་གཅིག་
28



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གིས་དྲི་ བ་ཐམས་ཅད་ལ་ལན་མཛད་ཅིང་། དེ་རྣམས་ཀྱིས་ཀྱང་རང་རང་གི་སྐད་
དུ་གོ་བར་འགྱུར་བ་ཤིན་ཏུ་རྨད་དུ་བྱུང་བའི་ཚུལ་བསམ་པ་སྟེ། ཐེག་པ་ཆེན་པོའི་
མདོ་ལས། སྟོན་པ་གཤེན་རབ་སྐུ་གཅིག་བསྟན་པ་ལ།། རྡུལ་གྲངས་སེམས་ཅན་
གྲངས་མང་ཇི་སྙེད་ཀྱིས།། རེ་རེས་མི་མཐུན་ཐེ་ཚོམ་སྣ་རེ་དྲིས། ཅི་ཙམ་དྲིས་ཀྱང་ཟད་
ཅིང་ཐོགས་པ་མེད།། གཤེན་རབ་ཞལ་ནས་བོན་གཅིག་བསྟན་པ་ལ།། རང་རང་
སོ་སོར་ལན་རེ་འདེབས་པར་ཐོས།། ཞེས་གསུངས་པའི་ཚུལ་སེམས་པར་བྱའོ།།
གསུམ་པ་ལ་གཉིས། མཁྱེན་པའི་ཡོན་ཏན། བརྩེ་བའི་ཡོན་ཏན་ནོ། །དང་པོ་ནི།
སངས་རྒྱས་ཀྱིས་འཁོར་འདས་ལམ་གསུམ་གྱིས་བསྡུས་པའི་བོན་ཐམས་ཅད་སྐྱུ་
རུ་ར་ལག་མཐིལ་དུ་བཞག་པ་ལྟར་དུས་གཅིག་ལ་མཁྱེན་ཏེ། དེའང་ཤེས་བྱ་མཐའ་
དག་ལ་གཤེན་རབ་ཀྱི་མཁྱེན་པས་ཁྱབ་པས་མི་མཁྱེན་པ་གང་ཡང་མེད་པའི་ཚུལ་
དྲན་པ་སྟེ། མདོ་ཕྲན་ལས། འཁོར་འདས་ཤེས་བྱ་མ་ལུས་མཁྱེན།། བདག་གཞན་
ཀུན་གྱི་དོན་རྣམས་མཁྱེན།། མཁྱེན་པའི་ཡེ་ཤེས་དྲུག་ཅུ་མཁྱེན།། བླ་མེད་ཕྱིན་
བཅུའི་དོན་ཡང་མཁྱེན། ཚད་མེད་བཞི་ཡི་དོན་རྣམས་མཁྱེན། ཞེས་པ་ལྟར་བསམ་
མོ། །གཉིས་པ་ནི། སངས་རྒྱས་དེས་ཐུགས་བརྩེ་བ་ཆེན་པོས་སེམས་ཅན་རྣམས་
མའི་བུ་ལྟར་སྐྱོང་ནས་རྟག་ཏུ་གཞན་དོན་ཁོ་ན་ལ་དགོངས་པའི་ཚུལ་ནི། གསལ་
བ་འོད་ལྡན་གྱིས་སྟོན་པ་ལ་བསྟོད་པ་ལས། ཐུགས་རྗེ་ཆེན་པོ་ཉི་ཟླ་འདྲ།། ཉེ་རིང་
མེད་པར་ཀུན་ལ་སྙོམས།། ཀུན་དགའ་མཛད་པའི་རང་བཞིན་ནི། སྲོག་ལའང་མི་
ལྟ་ཁྱད་དུ་བསྒྲུབས།། སྤྲུལ་པའི་སྐུ་ལ་བསྟོད་ཕྱག་འཚལ།། ཅེས་པ་ལྟར་དྲན་པར་
བྱའོ། །བཞི་པ་ནི། སངས་རྒྱས་དེའི་ཡོན་ཏན་ལ་གང་གིས་ཀྱང་འགྲན་ཟླ་མེད་ཅིང་
བླ་ན་མེད་པའི་རང་བཞིན་དུ་བསམ་སྟེ། ཚངས་པ་གཙུག་ཕུད་ཀྱིས་སྟོན་པ་ལ་ཆེ་
བའི་ཡོན་ཏན་བརྒྱ་རྩ་བརྒྱད་ཀྱི་སྒོ་ནས་བསྟོད་པའི་མདོ་ལས། སྟོན་པ་གཤེན་རབ་
29



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མི་བོ་ནི།། འོད་ཟེར་ཉི་མ་སྟོང་བས་ལྷག །མདངས་ནི་རི་རབ་བརྒྱ་བས་འཚེར།
མཚན་ནི་སྲིད་པ་གསུམ་ན་འཕགས། དཔེ་བྱད་འཇིག་རྟེན་འདི་རུ་དཀོན།། མཛད་
པ་གཤེན་རབ་ཡོངས་ལས་དཔག །ཐུགས་རྗེ་བདེ་གཤེགས་ཡོངས་བས་ཚེ། སྤྲུལ་
པ་འདུལ་བ་ཡོངས་བས་མཁས།། བསྟན་པ་སྟོན་པ་ཡོངས་ལས་རྒྱས།། ཞེས་པ་ལྟར་
བསམ་མོ། །ལྔ་པ་ནི། སངས་རྒྱས་ལ་སྤང་རྟོགས་ཀྱི་ཡོན་ཏན་མཐའ་དག་རྫོགས་པ་
དང་། འགྲོ་དོན་དང་མཛད་པ་ཐམས་ཅད་མཐར་ཕྱིན་པའི་ཚུལ་དྲན་པ་སྟེ། ཡང་
དེ་ཉིད་ལས། སྟོན་པ་གཤེན་རབ་མི་བོ་ནི།། དཀའ་བ་སྤྱད་པས་འབྲས་བུར་གྱུར།།
བརྩོན་འགྲུས་དྲག་པོས་མཛད་པ་རྫོགས།། མཛད་པ་མཐར་ཕྱིན་ཐུགས་རྗེ་ཆེ།
ཐབས་ལ་མཁས་པས་འགྲོ་དོན་མཛད།། ཅེས་པ་རྣམས་སེམས་པར་བྱའོ། །དྲུག་
པ་ནི། སངས་རྒྱས་དེས་རྟག་ཏུ་འགྲོ་དོན་རྒྱུན་མི་འཆད་པས་འགྲོ་བ་རྣམས་ཐར་
པ་བདེ་བའི་སར་འདྲེན་པའི་གཞན་དོན་རླབས་ཆེ་མཛད་པ་རྣམས་བསམ་སྟེ།
ཡང་དེ་ཉིད་ལས། སྟོན་པ་གཤེན་རབ་མི་བོ་ནི། ཐུགས་རྗེ་ཆེ་བ་མ་ལྟ་བུ།། མ་རིག་
མུན་སེལ་སྒྲོན་མ་སྟེ། བདག་གཞན་དོན་སྒྲུབ་ལྷ་ཡི་ལྷ།། ཁམས་གསུམ་སྒྲོལ་བའི་
དེད་དཔོན་ཆེ།། ལྷ་མིའི་སྟོན་པས་ངན་སོང་སྒྲོལ། གྲུ་དང་གཟིངས་དང་ལམ་དང་
སྐས།། ཐར་ལམ་བདེ་འབྱེད་འདྲེན་པའི་གཙོ།། སྟོན་པ་གཤེན་རབ་བླ་མ་ལ། གུས་
པས་སྐུ་བསྟོད་ཨེ་མ་ཧོ། ཞེས་གསུངས་པ་བཞིན་དུ་བསམ་པར་བྱའོ།།
གཉིས་པ་བོན་གྱི་ཡོན་ཏན་བསམ་པ་ནི། སངས་རྒྱས་ཀྱི་ཡོན་ཏན་མཐའ་ཡས་
པ་འདི་ནི་ཐེག་པ་རིམ་དགུ་སྒོ་བཞི་མཛོད་ལྔ་ལ་སོགས་པའི་བོན་གྱི་དགོངས་དོན་
ཚུལ་བཞིན་དུ་བསྒྲུབས་པ་ལས་བྱུང་བའོ་སྙམ་དུ་དྲན་པ་སྟེ། ཇི་སྐད་དུ། ཤེས་རབ་
རྣམ་གསུམ་གྱི་མདོ་ལས། གཡུང་དྲུང་བོན་གྱི་ཐེག་སྒོར་བགྲོད།། གྲུབ་པའི་ལམ་
རྣམས་རིམ་གྱིས་གནོན། མཐོ་རིས་སྐས་གདང་གནམ་ལ་འཛེག །གཙུག་ཕུད་འབར་
30



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བའི་ཡོན་ཏན་ཐོབ། ཁ་ལོ་བསྒྱུར་བའི་གྲུབ་པ་བསྙེམས།། གདུལ་བྱ་འདུལ་བའི་
རང་དབང་ཐོབ། འགྲོ་བའི་སྤྱི་དཔལ་ལྷུན་གྱིས་གྲུབ།། རྟག་པར་འགྱུར་མེད་གཡུང་
དྲུང་འཛིན།། མི་ནུབ་རྒྱལ་མཚན་དབྱིངས་སུ་འཛུག །ཅེས་དང་། འཕྲུལ་གྱི་ཡི་
གེར་བསྟོད་པའི་མདོ་ལས། ལེགས་འབྱོར་བཀྲ་ཤིས་འཕྲུལ་གྱི་ཡི་གེ་ནི།། རྣམ་གྲངས་
མི་འགྱུར་དོན་རྣམས་ཀུན་སྟོན་བྱེད།། བྲི་ལེགས་མདངས་ལྡན་ནོར་བུའི་འཕྲེང་
བ་དགོད། ཀློག་པའི་ཁོང་ནས་སྣ་ཚོགས་དོན་རྣམས་སྟོན།། ས་བོན་བཟང་བསྐྱེད་
བོན་ལ་ཕྱག་འཚལ་ལོ། །ཞེས་པ་ལྟར་དྲན་པར་བྱའོ།།
གསུམ་པ་གཤེན་རབ་སེམས་པའི་ཡོན་ཏན་བསམ་པ་ནི། ཐེག་པ་ཆེན་པོའི་
མདོ་ལས། དྲང་སྲོང་རྣམས་ཀྱི་རྫུ་འཕྲུལ་འདི་ལྟ་སྟེ། མགྱོགས་ཚད་ཀློག་དང་འདྲ་
བར་བྱས་ནས་ཀྱང་།། རི་རབ་བདུན་ཡང་གོམ་པ་རེ་རེས་གཅོད། མཉམ་པ་བཞག་
ཚེ་སྟོང་གསུམ་རངས་པར་མཐོང་།། ཡེ་གཤེན་རྣམས་ཀྱི་རྫུ་འཕྲུལ་འདི་འདྲ་སྟེ།།
སྟོང་གསུམ་ཁྲི་འབུམ་ཡུངས་འབྲུ་ཙམ་དུ་འཛུད།། ཡུངས་འབྲུ་མ་འཕེལ་སྟོང་གསུམ་
རངས་པར་མཐོང་། ཡུངས་འབྲུ་ཙམ་གཅིག་སྟོང་གསུམ་ཙམ་དུ་སྤྲུལ། ནང་གི་
སེམས་ཅན་ཀུན་གྱིས་མ་ཚོར་བར།། སྟོང་གསུམ་འཇིག་རྟེན་མང་པོ་འཕེལ་བར་
ནུས། འདི་ནས་རང་གི་སྟན་ལས་མ་གཡོས་པར། འཇིག་རྟེན་འབུམ་ཕྲག་མང་
པོའི་ཕ་རོལ་འཕེན།། ཞེས་པ་ལ་སོགས་དང་། ས་དང་པོ་ནས་བཅུ་པའི་བར་གྱི་བྱང་
སེམས་འཕགས་པ་རྣམས་ཀྱི་ཡོན་ཏན་བསམ་གྱིས་མི་ཁྱབ་པ་རྣམས་ནི་བོན་གྱི་ཡོན་
ཏན་དྲན་ནས་དེ་ཚུལ་བཞིན་དུ་བསྒྲུབས་པ་ལས་ཐོབ་པའོ་སྙམ་དུ་བསམ་མོ། །གཉིས་
པ་ནི། ཟ་ཉལ་འགྲོ་འདུག་བཞི་ལ་སྐྱབས་འགྲོ་དང་མི་འབྲལ་བ་དང་། ཉ་གནམ་
གང་ཚེས་བརྒྱད་ཉེར་གཉིས་ལ་སོགས་དུས་ཁྱད་པར་ཅན་ལ་དཀོན་མཆོག་མཆོད་
པ་ལ་བརྩོན་ཏེ། ཁོ་བོས་བྱས་པའི་གནས་བཞི་མཆོད་པའི་ལས་ཆོག་ཐུགས་རྗེའི་
3



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གྲིབ་བསིལ་ལྟར་ཤེས་པར་བྱའོ། །གསུམ་པ་ནི། ནང་པའི་སྐྱབས་འགྲོ་བྱེད་པའི་
མི་གཅིག་ཕྱི་པའི་ནང་དུ་ཕྱིན་པས་དེ་ཀུན་གྱིས་ཁྱོད་ཀྱིས་ནང་པའི་སྐྱབས་འགྲོ་སྤང་
དགོས། མ་སྤང་ན་བསད་དོ་ཟེར་བ་ལ། ངས་ཚིག་ཙམ་གྱིས་ཆོག་ན་སྤང་། དོན་
ལ་སྤང་དགོས་ན་ནི་མི་སྤང་བྱས་པས། འོ་ན་སོད་ཅིག་ཟེར་ནས་བསད་པར་བཤད་
པ་དེ་ལྟ་བུ་སྲོག་ལ་ཐུག་ཀྱང་སྐྱབས་འགྲོ་མི་སྤང་བ་ཞིག་དགོས་སོ།།
གཉིས་པ་ཐུན་མོང་མ་ཡིན་པ་གསུམ་ནི། ཡང་རྩེ་ཀློང་ཆེན་ལས། སངས་རྒྱས་ལ་
སྐྱབས་སུ་སོང་ནས་འཇིག་རྟེན་པའི་ལྷ་ལ་ཕྱག་མི་འཚལ་བ་དང་། བོན་ལ་སྐྱབས་སུ་
སོང་ནས་སེམས་ཅན་ལ་གནོད་འཚེ་སྤང་བ་དང་། གཤེན་རབ་དང་བླ་མ་ལ་སྐྱབས་སུ་
སོང་ནས་གྲོགས་མུ་སྟེགས་ཅན་མི་བསྟེན་པའོ། །ཞེས་པའི་སྤང་བྱ་རྣམས་ལ་འགལ་བ་
མི་བྱའོ།།
གསུམ་པ་ཆ་མཐུན་གསུམ་ནི། དེ་ཉིད་ལས། སངས་རྒྱས་ལ་སྐྱབས་སུ་སོང་
ནས་སྐུ་གཟུགས་ལ་མོས་པ་བྱེད། བོན་ལ་སྐྱབས་སུ་སོང་ནས་རྟེན་གསུམ་ལ་གུས་
པ་བྱེད། གཤེན་རབ་དང་བླ་མ་ལ་སྐྱབས་སུ་སོང་ནས་སེར་གཟུགས་ཙམ་ཡན་ཆད་
ལ་དག་སྣང་བྱེད་པའོ། །ཞེས་པ་
།ཞེས་པ་རྣམས་ལ་ཚུལ་བཞིན་དུ་འབད་དོ།།
གསུམ་པ་མཇུག་གི་དོན་ལ་གཉིས། བཟོད་གསོལ། བསྔོ་སྨོན་ནོ། །དང་པོ་ནི།
བཀའ་ལུང་༽གནས་བཞིར་བཤགས། རྐང་པ་གཉིས་ཏེ། བླ་མ་གོང་མ་རྣམས་
ཀྱི་བཀའ་དང་སངས་རྒྱས་ཀྱི་ལུང་གཉིས་ལ་བརྟེན་ནས་རང་ལྟ་བུའི་བློ་རྨོངས
རྣམས་ལ་ཕན་པའི་ཆེད་དུ་འདི་ཉིད་བསྡེབས་པར་བྱས་སོ། །དེ་ལ་བདག་བློ་རྨོངས་
པའི་དབང་གིས་བཀའ་ལུང་ལ་འགལ་བར་གྱུར་པ་ཡོད་ན་ནི་གོང་དུ་བཤད་པའི་
སྐྱབས་གནས་གཡུང་དྲུང་གནས་བཞིའི་མདུན་དུ་བཤགས་པར་བགྱིའོ། །གཉིས་
པ་ནི། དགེ་བས་༽པར་ཤོག །ཅེས་རྐང་པ་གཅིག་སྟེ། གལ་ཏེ་བདག་གིས་ལྷག་
32



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བསམ་དག་པས་འདི་ཉིད་བཀོད་པ་ལ་དགེ་བ་མཆིས་ན་ནི་མ་གྱུར་པའི་འགྲོ་བ་
རིགས་དྲུག་རྣམས་འཁོར་བ་ནས་ཐར་པའི་རྒྱུར་བསྔོ་བས་ཐམས་ཅད་མྱང་འདས་
རྫོགས་པའི་སངས་རྒྱས་ཀྱི་གོ་འཕང་ཐོབ་པར་ཤོག་ཅིག །ཡུལ་མཆོག་བཞི་ལ་སྐྱབས་
སུ་འགྲོ་བའི་ཚུལ་གྱི་རྣམ་པར་བཞག་པ་ཉི་ཤུ་པ་རྫོགས་སོ། །ཡུལ་མཆོག་བཞི་ནི་
གོང་དུ་བཤད་པ་ལྟར་ལ་དེ་ལ་སྐྱབས་སུ་འགྲོ་བའི་ཚུལ་གྱི་རྣམ་བཞག་ཤོ་ལོ་ཀ་ཉི་
ཤུ་ཡོད་པ་འདི་ནི་རེ་ཞིག་ཚིག་དོན་གཉིས་ཀ་རྫོགས་ཏེ་བཤད་ཟིན་པའོ། །འདིར་
སྨྲས་པ།
ཐམས་ཅད་མཁྱེན་དབང་ཐོད་དཀར་སྲས་པོ་ཡི།།
མདོ་རྒྱུད་ལུང་རྟོགས་བསྟན་པའི་རྒྱལ་མཚན་ཆེ།།
སྲིད་པའི་རྩེ་ལས་རྒལ་བར་བསྒྲེང་མཛད་པ།།
བྲུ་ཞུ་སྤ་རྨེའུ་དམུ་གཤེན་མཁས་རྣམས་ལགས།
དེ་དག་རྗེས་བཟུང་གངས་ལྗོངས་བོད་ཀྱི་ཡུལ།།
རྒྱལ་བསྟན་མཛེས་པའི་རྒྱན་གཅིག་མཉམ་མེད་པ།།
རྒྱལ་ཚབ་མཆོག་ནས་ཡོངས་འཛིན་ཉི་དབང་བར།།
རིམ་པར་བྱོན་རྣམས་ཤིང་རྟའི་སྲོལ་འབྱེད་གཤེན།།
ལུང་རིགས་གཤོག་རྫོགས་མཁས་མཆོག་དེ་དག་གི།
ལེགས་བཤད་གནམ་འཕང་གཅོད་པའི་གཤེགས་ཤུལ་དུ།།
བཤད་ཡམས་བྱེའུ་ཆུང་འཕུར་རླབས་དགོས་མེད་ཀྱང་།།
མཁས་དང་སྙན་གྲགས་ཐོབ་འདོད་ཀྱིས་ནི་མིན།།
3



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རབ་འབྱམས་ཞིང་དུ་རིན་ཆེན་རྣམ་གསུམ་ལ།།
སྐྱབས་སུ་འགྲོ་འདི་ནང་པའི་གྲུབ་མཐའ་ཡིག།
འཇུག་པའི་སྒོ་ཡིན་བོན་ཆོས་རྣམ་གཉིས་ཀྱི།།
བསྟན་འཛིན་རྣམས་ཀྱིས་གཏམ་འདི་འགྲན་བཞིན་བྱེད།།
དེ་ཕྱིར་གནས་བཞིའི་ཡུལ་ལ་སྐྱབས་གསོལ་བའི།།
ཚུལ་གྱི་རྣམ་བཞག་སྐྱབས་བློ
བས་སྡོམ་ཉི་ཤུའི་དོན།།
རང་འདྲའི་བློ་དམན་རྣམས་ལ་ཕན་ཕྱིར་དུ།
ཅུང་ཟད་འགྲེལ་པའི་རྣམ་བཤད་བརྩམ་ཁུལ་བྱས།།
འོན་ཀྱང་བདག་ནི་ཤེས་ཆུང་གོ་རྟོགས་དམན།།
ནོངས་པར་གྱུར་གང་ཚད་ལྡན་མཁས་ལ་བཤགས།།
གལ་ཏེ་ལེགས་པའི་རྒྱུ་ཙམ་ཡོད་སྲིད་ན།།
སྲིད་པའི་རྒྱ་མཚོ་སྐེམ་བྱེད་རྒྱུར་གྱུར་ཤོག །
སྐྱབས་སྡོམ་ཉི་ཤུ་པའི་འགྲེལ་པ་ཅུང་ཟད་འདིའང་རང་སློབ་བསོད་ནམས་ཆོས་འཕེལ་ནས་བསྐུལ་བའི་ངོར་
ཤར་རྫའི་བྱ་བྲལ་བཀྲ་ཤིས་རྒྱལ་མཚན་དྲི་མེད་སྙིང་པོས་གཡུང་དྲུང་ལྷུན་པོའི་རི་ལ་བརྩམས་པའི་ཡི་གེ་པ་ནི་ཞུ་བ་པོས་
བྱས་པས་འགྲོ་ཀུན་གཡུང་དྲུང་གནས་བཞིའི་སྐྱབས་འོག་ཏུ་ཚུད་པའི་རྒྱུར་གྱུར་ཅིག །སརྦ་མངྒལཾ།
34



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བྱང་སེམས་བརྒྱ་རྩ་དགུ་པའི་ས་བཅད་ལུང་གི་ལྡེ་མིག་
ཅེས་བྱ་བ་བཞུགས་སོ།།
༄༅། ། གང་ཞིག་འཁོར་མཚོར་བྱིང་བའི་ཉམ་ཐག་འགྲོར།།
བསྐལ་མང་ཐུགས་བསྐྱེད་ཚད་མེད་རྣམ་བཞི་ཡི།།
ཐུགས་རྗེའི་འོད་ཀྱིས་ཚ་གདུང་སེལ་བའི་མགོན།།
དྲིན་ཆེན་བླ་མ་བསིལ་ཟེར་དབང་པོར་འདུད།།
བློ་དམན་ངན་འགྲོའི་གནས་ནས་དབུགས་དབྱུང་སྟེ།།
ཐེག་ཆེན་བྱང་ཆུབ་ལམ་དུ་ངལ་གསོ་ཕྱིར།།
ཡང་དག་བསླབ་པའི་ཚིག་བཅད་བརྒྱ་རྩ་དགུ།།
རྣམ་པར་ངེས་པའི་ས་བཅད་འདིར་དབྱེ་བྱ།།
དེ་ལའང་དོན་རྣམ་པ་གསུམ་སྟེ། ཀླད་ཀྱི་དོན་དང་། གཞུང་གི་དོན་
དང་། མཇུག་གི་དོན་ནོ། །དང་པོ་ལ་གསུམ། མཆོད་པར་བརྗོད་པ། གང་ལ། འདུད།
བཤད་པར་དམ་བཅའ་བ། དེས་གསུངས། ཙམ་བཤད། ལམ་གྱི་རྩ་བ་ཡིན་པར་བསྟན་
པའོ།། བླ་ན་ འཐོབ། གཉིས་པ་གཞུང་དོན་ལ་གཉིས། མདོར་བྱང་ཆུབ། པའོ།། བསྟན་པ།
རྒྱས་པར་བཤད་པའོ།། གཉིས་པ་ལ་གསུམ། བྱང་ཆུབ་སེམས་རིན་པོ་ཆེ་མ་སྐྱེས་
པ་སྐྱེས་པར་བྱེད་པ། སྐྱེས་པ་མི་ཉམས་པ་བྱེད་པ། མི་ཉམས་པ་གོང་ནས་གོང་དུ་
འཕེལ་བར་བྱེད་པའོ། །དང་པོ་ལ་གཉིས། མི་མཐུན་ཕྱོགས། དམན་པའི་ དགོས། དགག་
པ། མཐུན་ཕྱོགས་ལ་བསླབ་པའོ། །གཉིས་པ་ལ་གཉིས། བྱང་ཆུབ་སེམས་ཀྱི་རྒྱུ་
35



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལ་བསླབ་པ། བྱང་ཆུབ་སེམས་རྒྱུད་ལ་བསྐྱེད་པའོ། །དང་པོ་ལ་བཞི། བྱམས་མ་
འབུམ་གྱི་ལུགས་ འབུམ་རྩ་ བསྐྱེད། དང་། མདོ་ཡི་ལུགས་ མདོ་ལྟར། བསྐྱེད་དོ། དང་། དྲང་
དོན་ཀྱི་ལུགས་དང་། སྲས་རྒྱུད་དྲང་སྲོང་གི་ལུགས་སོ། །གསུམ་པ་དྲང་དོན་གྱི་
ལུགས་ལ་གཉིས། མདོར་བསྟན་པ། དྲང་དོན་ འབྱུང་། རྒྱས་པར་བཤད་པའོ། །གཉིས་
པ་རྒྱས་བཤད་ལ་བདུན། མར་ཤེས་པ། ཁམས་གསུམ༔ མེད། དྲིན་དྲན་པ། དྲིན་གཟོ་
བ། བྱམས་པ་བསྒོམས་ བདེ་བས༔ པར་བྱ པ། སྙིང་རྗེ་བསྒོམ་པ། སྡུག་བསྔལ༔ པར་བྱ། ལྷག་
བསམ་བསྒོམ། འདི་དག་ བར་བྱ། བྱང་ཆུབ་ཀྱི་སེམས་ དེ་ལྟར་ པར་བྱ། བསྒོམ་པའོ། །
གཉིས་པ་དྲིན་དྲན་པ་ལ་གཉིས། ཚེ་ད་རེས་ཀྱི་མ་ལ་བརྟེན་ནས་བསྒོམ་པ་དང་།
སེམས་ཅན་གཞན་རྣམས་དེ་བཞིན་དྲིན་ཆེ་བར་བསྒོམ་ འདི་བཞིན་ བསྐྱངས་མེད། པའོ།།
དང་པོ་ལ་གཉིས། ད་ལྟར་མ་བྱས་པ། སྔོན་ཆད་མ་བྱས་པར་བསམ་པའོ། འདི་ཙམ
བསྐྱངས། དང་པོ་ལའང་གསུམ། ཐོག་མར་ལུས་བྱིན་པའི་དྲིན་ཚེ་ མ་འདིའི་ འདམ། བ།
བར་དུ་ཟས་གོས་བྱིན་པ་དྲིན་ འཇིག་རྟེན༔ ཆེའོ། ཚེ་བ། ཐ་མར་དགེ་ལ་སྦྱར་བའི་དྲིན་
ཆེ་བར་བསམ་ རྟེན་བཟང། ཡིན། པའོ། །གསུམ་པ་དྲིན་བཟོ་བ་ལ་གཉིས། དྲིན་ལན་
གཞན་གྱིས་མི་ཆོག ལག་ མཐིལ་ གསུངས། བྱང་ཆུབ་སེམས་ཀྱིས་ཆོག་པས་དྲིན་ལན་
སྐོར་དགོས་པ་རྒྱུ་མཚན་དང་བཅས་པའོ།། དྲིན་གྱིས། དགོས། བཞི་པ་སྲས་རྒྱུད་དྲང་སྲོང་
གི་ལུགས་ལ་གཉིས། མདོར་བསྟན་དང་། སུས་རྒྱུད། སྐྱེད་ལ། རྒྱས་བཤད་དོ། །གཉིས་
པ་ལ་གསུམ། རང་གཅེས་པར་འཛིན་པའི་ཉེས་དམིགས། རང་བདེ། ཞིབ གཞན་གཅེས་
པར་འཛིན་པའི་ཕན་ གཞན་ བདེ་ རྒྱས་སོ། ཡོན། རང་གཞན་བརྗེ་བའི་སེམས་བསྒོམ་
གང་ཞིག་ བར་བྱ། པའོ། །གཉིས་པ་བྱང་སེམས་རྒྱུད་ལ་བསྐྱེད་པ་ལ་བཞི། རང་རྒྱུད་
ལ་བྱང་སེམས་ཆོ་གས་བསྐྱེད་པ། གཞན་རྒྱུད་ལ་བྱང་སེམས། རང་བས༔ གྱུར་ཅིག སྨོན་
ལམ་གྱིས་བསྐྱེད་པ། ཉམས་པ་བཤགས་ནས་ཐུགས་རྗེའི་རྗེས་བཟུང་གསོལ་བ།
36



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གལ་ཏེ་ འཚལ། སྤྲོ་བ་བསྐྱེད་ཅིང་ནན་ཏན་བྱང་ཆུབ་ བཟུང་། བཟུང་བའོ། །དང་པོ་ལ་
གཉིས། སྔོན་བྱུང་གི་ཆོ་ག་དང་། ཇི་ལྟར༔ ལྟར། དེའི་རྗེས་སུ་བསླབ་པའི་བདག་ཀྱང་
བགྱི། ཆོ་གའོ།། རྩ་བའི་ས་བཅད་གཉིས་པ་སྐྱེས་པ་མི་ཉམས་པར་བྱེད་པ་ལ་གཉིས།
མདོར་བསྟན་པ། སེམས་དེ༔ མི་བྱ། རྒྱས་པར་བཤད་པའོ། །གཉིས་པ་རྒྱས་པར་བཤད་
པ་ལ་གསུམ། སྤང་བར་བྱ་བ། སྤེལ་བར་ དེ་ལ་ བསམ་ བྱ་བ། བསྒྲུབ་པར་བྱ་བའོ།།
དང་པོ་ལ་གཉིས། ཉོན་མོངས་པའི་ཕྱོགས་དང་། དམན་པའི་ཕྱོག་སྤང་བའོ། །
དང་པོ་ལའང་གཉིས། ཚད་མེད་བཞིའི་ལྡོག་ཕྱོགས་རྩུབ་སེམས། ཁྲོས་དང་ མི་བྱེད།
བཞི་དང་། སྟོབས་ལྔའི་ལྡོག་ཕྱོགས་ཉོན་མོངས་ལྔ་སྤང་ གཞན་སྲོག ༣ མི་བརྩོན། བའོ།།
གཉིས་པ་ལ་གསུམ། གྲོགས་དམན་པ། སྡིག་སྤྱོད། མི་བརྟེན། བསམ་པ་དམན་གཞན་དོན་
ལྟ་སྤང་། པ་སྤྱོད་པ་དམན་ མི་དགེ་༔ སྤོང་། པའོ། །གསུམ་པ་བསྒྲུབ་པར་བྱ་བ་ལ་གཉིས།
ཆོ་ག་ ཉིན་མཚན༔ བླང་། དང་། བསླབ་བྱའོ། །གཉིས་པ་ལའང་གཉིས། བསམ་པ་
སྦྱོང་བ། ཕར་ཕྱིན་དྲུག་ལ་བསླབ་པའོ། །དང་པོ་ལ་གཉིས། གཅེས་པར་གཟུང་
བ་གསུམ། ཐེག་ཆེན་ བཟུང་། ཚད་མེད་བཞི་ སྙིང་རྗེས། འདུད། འོ།། གཉིས་པ་ཕར་ཕྱིན་དྲུག་
ལ་བསླབ་ཚུལ་ལ་གཉིས། རང་བཞིན་གཏན་ལ་དབབ་པ། བསླབ་ཚུལ་རྒྱས་པར་
བཤད་པའོ། །དང་པོ་ལ་གསུམ། ངོས་བཟུང༌ སྦྱིན་ཚུལ། བསླབ། དེ་དག་བླ་མེད་དུ་
ཕྱིན་པ། དེ་དག་ བྱ། སྔོན་བྱུང་གི་དཔེའོ།། བྱང་ཆུབ། པའོ།། གཉིས་པ་བསླབ་ཚུལ་རྒྱས་
པར་བཤད་པ་ལ་གཉིས། ཕར་ཕྱིན་དང་པོ་བཞི་རྒྱས་པར་བཤད་པ། ཕྱི་མ་གཉིས་
མདོར་བསྟན་པའོ། །དང་པོ་ལ་བཞི། སྦྱིན་པ། ཚུལ་ཁྲིམས། བཟོད་པ། བརྩོན་
འགྲུས་སོ།། དང་པོ་ལ་གསུམ། མཚན་ཉིད། སྦྱིན་པ༔ གཏོང་བ། དབྱེ་བོན་དང་། སྦྱིན། བ།
བསླབ་ཚུལ་ག །གསུམ་པ་ལའང་གསུམ། དབྱེ་སྒོའི་བསླབ་ཚུལ། དེའི་རང་བཞིན་
ལ་བསླབ་ཚུལ། དངོས་པོའི་གནང་བཀག་ ཕྱི་ནང༔ བསླབ། གོ། དང་པོ་ལ་གསུམ།
37



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བོན་དང་། རྙེད་བཀུར༔ བྱ། སྐྱོབ་དང་། རྒྱལ་པོ༔ སྐྱོབ། ཟང་ཟིང་གི་སྦྱིན། རྒྱན་དང་།
འགྱུར། པའོ།། གཉིས་པ་ལ་གཉིས། གང་ལ་གཏོང་ གཏོང་ཡུལ། འཕགས ། ཅི་ལྟར་གཏོང་
དམ་པ༔ སྟེར། བའོ།། གཉིས་པ་ཚུལ་ཁྲིམས་ལ་གསུམ། མཚན་ཉིད། ཚུལ་ཁྲིམས། རྒྱུན། དབྱེ་
བ། སྡོམ་དང། གསུམ། ཉམས་སུ་ལེན་ཚུལ་ལོ།། གསུམ་པ་ལ་གསུམ། ཉེས་སྤྱོད་སྡོམ་པ།
དགེ་བ་བོན་སྡུས། འཕགས་པའི་ དེ་བླང་། སེམས་ཅན་དོན་བྱེད་དོ། །དང་པོ་སྡོམ་པའི་
ཚུལ་ཁྲིམས་ལ་བཞི། དྲན་ཤེས་ཀྱིས་སེམས་བསྲུང་། བསླབ་པའི་ ། བ། མ་སྲུང་བའི་
ཉེས་དམིགས། མ་བསྲུང་། པར་བྱེད། ཅི་ལྟར་བསྲུང་བའི། ཐམས་ཅད་ གཏོང་ ཚུལ། འདོད་
ཆགས་ཀྱི་གཉེན་པོ་མི་སྡུག་པ་སྒོམ་པའོ། །བཞི་པ་ལ་ལྔ་སྟེ། བུ་དང་མ་སྲིང་གི་
རྣམ་པར་བསྒོམ་པ། བུད་མེད༔ བཞག །ངོ་ཚ་ཤེས་པ་དང་ཁྲེལ་ཡོད་བསྒོམ་པ་ ཚུལ་བཞིན་
པར་བྱེད། མི་གཙང་བའི། ད་རུང་ 1 བསམ། རྣམ་པར་བསྒོམ་པ། དགྲ་དང་གཤེད་མར་
བསྒོམ། དགྲ་དང་། བཟློག སྒྱུ་མར་བསྒོམ་ དེས་མ་ འགྱུར། པའོ།། གསུམ་པ་སེམས་ཅན་
དོན་བྱེད་ལ་གསུམ། ཕན་གདགས་ཕན་གདགས། བྱེད་པའོ། པ། གདགས་པ་ཆེན་ གདགས་
པ་ བསྒྲལ། པོ། ཡོངས་སུ་གདགས་ ཐང་དང་ པར་བྱ། པའོ།། གསུམ་པ་བཟོད་པ་ལ་གསུམ།
ངོ་བོ། བཟོད་པ། ཚུགས་པ། དབྱེ་བ། གནོད་མི་ པའོ། ཉམས་སུ་ལེན་ཚུལ་ལོ། །གསུམ་པ་ལ་
གསུམ། གནོད་པ་ལ་ཇི་མི་སྙམ་པ། སྡུག་བསྔལ་དང་དུ་ལེན་པ། བོན་ལ་ངེས་པར་
སེམས། སེམས་དཔའ1 མི་ལྡོག །དང་པོ་ལ་བཞི། ཁོང་ཁྲོའི་ཉེས་དམིགས། བཟོད་པ་
བསྒོམ་དགོས་པའི་རྒྱུ་མཚན། བཟོད་པ་ཅི་ལྟར་བསྒོམ་པ། དོན་དམ་པར་ཕན་
གནོད་མ་གྲུབ་པའོ།། བོན་རྣམས ་ ཞིག་ལྟ། དང་པོ་ལ་གསུམ། གཞོམ་བྱ། བསྐལ་པ༔ རྩཡང་།
འཇོམས་བྱེད། ཁོང་ཁྲོ། བར་བྱེད། ཉེས་དམིགས་ བྱང་སེམས། སྦྱོང་། སོ། གཉིས་པ་རྒྱུ་མཚན་
ལ་གསུམ། རང་རྒྱུད་ལ་བསམ་ སྔོན་ཆད༔ སྨིན། པ་དང་། གཞན་རྒྱུད་ལ་ ཕ་རོལ༔ རིགས།
བསམ་པ། དགོས་པ་བསྟན་ འདི་མེད༔ ལ་ཡོད། པའོ།། གསུམ་པ་བཟོད་པ་ཅི་ལྟར་
38



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བསྒོམ་པ་ལ་གཉིས། དགྲ་ལ་སྡང་བ་དགག་པ། གཉེན་ལ་ཆགས་པ་དགག་པ།
དང་པོ་ལ་གཉིས། ལུས་ཀྱི་སྒོ་ནས་གནོད་པ་བྱེད་པ་དང་། ངག་གི་སྒོ་ནས་གནོད་
བྱེད་ལ་ཇི་མི་སྙམ་པའོ། །དང་པོ་ལ་གསུམ། ཆུང་བརྡུང་བརྡེག་བྱེད་པ་ གཞན་དག་
འགྱུར། དང་། འབྲིང་ཡན་ལག་ རང་ལ༔ བར་བྱ། བཅད་པ། ཆེན་པོ་སྲོག་འཕྲོག་པ་ལ་
ཇི་མི་སྙམ་པའོ།། དབང་ཆེན་ འགྱུར། གཉིས་པ་ལ་གསུམ། མི་སྙན་པ་བརྗོད་པ འགའ་
ཞིག ལྟ། སྐྱོན་འདོགས་པ། འགྲོ་མང་། བདེ། ཚིག་རྩུབ་སྨྲ་བ་ཅི་མི་སྙམ་ སུ་འང་ འཐོབ།
པའོ།། གཉིས་པ་གཉེན་ལ་ཆགས་པ་དགག་པ་ལ་ལྔ། གཉེན་གྱིས་གནོད་པ་བྱེད་པ་
ལ་ཇི་མི་སྙམ་ ཕར་ལ་ཕུང་འགྱུར། པ། བར་མས་གནོད་བྱེད་ལ་ཇི་མི་སྙམ་ རང་དང་།
འཐོབ། པ། རང་བས་མཐོ་བས་གནོད་བྱེད་ལ་ཇི་མི་སྙམ་ གང་ཞིག༔ བསྟུན། པ། གནོད་
བྱེད་བླ་མར་ བདག་ལ། འཁྲུལ། ཤེས་པ། གཉེན་ལ་ཆགས་པ་དགག་ རང་གི་ བྱེད། པའོ།།
གཉིས་པ་སྡུག་བསྔལ་དང་དུ་ལེན་པ་ལ་གཉིས། སྡུག་བསྔལ་དང་དུ་ལེན་པའི་
ཕན་ཡོན། སྡུག་བསྔལ་ཅི་ལྟར་དང་དུ་ལེན་པ་དངོས་སོ། །དང་པོ་ལ་གསུམ། སྡུག་
བསྔལ་བདེ་བའི་རྒྱུ་ཡིན་ སྡུག་བསྔལ། རྙེད། པ། སྡུག་བསྔལ་རང་རྒྱུད་ལ་ཡོད་པའི་
སྡུག་བསྔལ་དེ་། སྐྱེ། ཡོན་ཏན། བདེ་བ་སྤངས་ནས་སྡུག་བསྔལ་དང་ལེན་བསྐུལ་བའོ།།
དེཕྱིར་1པར་གྱིས། གཉིས་པ་སྡུག་བསྔལ་དང་དུ་ལེན་པ་དངོས་ལ་གཉིས། མདོར་བསྟན་
དང་། བདེ་བས་1 ཚེ རྒྱས་བཤད་དོ། །གཉིས་པ་ལ་གསུམ། མཐུན་ཕྱོགས་མི་མཐུན་
ཕྱོགས་སུ་འདོར་ དེ་ཕྱིར། སྤང་། བ། མི་མཐུན་ཕྱོགས་མཐུན་ཕྱོགས་སུ་བསྒྲུབ་པ།
ཕྱོགས་གཉིས་མགོ་སྙོམསཔའོ། །གཉིས་པ་ལ་གཉིས། མདོར་བསྟན་ མི་མཐུན༔ བླང་།
པ། རྒྱས་པར་བཤད་པའོ།། གཉིས་པ་ལ་གསུམ། བདག་གཅེས་པར་བཟུང་བའི་
ཉེས་དམིགས། དེས་ ནི་ འབྱུང་
། མི་མཐུན་པ་ལམ་དུ་ཁྱེར་བའི་ཕན་ མི་མཐུན་ འགྱུར་རོ།།
ཡོན། མི་མཐུན་དངོས་ལམ་དུ་འཁྱེར་ཚུལ་ལོ། །གསུམ་པ་ལ་གཉིས། མདོར་བསྟན་
39



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དེ་ཕྱིར་༣ བཞིན་བླང་། པ། རྒྱས་པར་བཤད་པའོ། །གཉིས་པ་ལ་བཞི། ནད་དགེ་བའི་
བསྐུལ་མ། གདོན་སངས་ཀྱི་ཐུགས་རྗེ། རྐྱེན་ཐར་པའི་ལམ་འདྲེན། བདུད་བདེ་
གཤེགས་ཀྱི་སྤྲུལ་པ་ཡིན་པར་ཤེས་པའོ། །དང་པོ་ལ་གསུམ། ན་ཚའི་ ནད་ནི་
མཆོག ཡོན་ཏན། ལམ་དུ་སློང་ ན་ན་རིན་ ཁུར། ཐབས། ན་ཞིང་ཚ་བའི་སྨོན་ལམ་
གདབ་པའོ། ནད་མེད་ གདབ། གཉིས་པ་གདོན་སངས་རྒྱས་ཀྱི་ཐུགས་རྗེ་ཤེས་པ་ལ་
གཉིས། གདོན་བགེགས་སངས་རྒྱས་ཀྱི་སྤྲུལ་པ་ཡིན་པ་དང་། གདོན་བགེགས་ ༣ ཡིན།
དེ་ལ་མི་དགའ་བ་ལྟ་བ་བཟློག་ནས་ཐར་ལམ་གྱི་གྲོགས་སུ་ཤེས་པའོ།། དེ་ལ་མེད།
གསུམ་པ་རྐྱེན་ཐར་པའི་ལམ་འདྲེན་དུ་ཤེས་པ་ལ་ལྔ། རྐྱེན་ངན་དང་དུ་ལེན་དགོས་
རྐྱེན་ངན་༔ རིགས། པ། བདེ་བར་ཆགས་པ་དགག་པ། བདེ་བ་༣ འཇོམ་པར་བྱེད། སྡུག་བསྔལ་
བཟོད་དགོས་པའི་རྒྱུ་ ངས་ནི༔ བར་བྱ། མཚན། བདག་ཏུ་འཛིན་པའི་ཉེས་དམིགས།
བདག་འཛིན༔ མྱོབ་ བདག་འཛིན་གདུལ་བྱར་བསྟན། བདེ་བ་ཟད༔ བརྩོན་པའོ། བཞི་པ་བདུད་
བདེ་གཤེགས་ཀྱི་སྤྲུལ་པ་ཡིན་པར་ཤེས་པ་ལ་གསུམ། བདུད་ངོས་བཟུང་བ། བདག་
གཞན༔ བདུད། ལམ་དུ་སློང༌ དེ་གཉིས༔ དངོས། བ་དངོས། བདུད་དབང་དུ་ཤོར་བ་ལོག་
པའི་ལམ་མོ།། བདག་འཛིན་ འོག་སྦྱོང་། གསུམ་པ་ཕྱོགས་གཉིས་མགོ་སྙོམས་པ་ལ་གསུམ།
མདོར་བསྟན་པ་ ཕྱོགས་གཉིས། བསྐྱང། རྒྱས་པར་བཤད་དོན་བསྡུ་བའོ། །གཉིས་པ་
ལ་བཞི། རྙེད་པ་དང་མི་རྙེད་པ་གཉིས་རོ་སྙོམས་ རྙེད་དང་། ཤི། པ། བདེ་བ་དང་
སྡུག་བསྔལ་གཉིས་རོ་སྙོམས་ བདེ་དང་། ཆད། པ། གྲགས་དང་མ་གྲགས་གཉིས་རོ་
སྙོམས་ གྲགས་དང་༔ བྲལ། པ། བསྟོད་དང་སྨོད་པ་གཉིས་རོ་སྙོམས་ བསྟོད་དང་། འགྲོལ། པ།
གསུམ་པ་དོན་བསྡུ་བ་ལ་གཉིས། ཕན་ཡོན་གྱིས་དོན་བསྡུ་བ་ དེས་ནི་ འགྲོ དང་།
སྡུག་བསྔལ་དང་ལེན་དགོས་པའི་རྒྱུ་མཚན་དང་བཅས་པས་དོན་བསྡུ་བའོ།། འདིར་
བདེ༔ བྱེད། བཞི་པ་བརྩོན་འགྲུས་ལ་གསུམ། ངོ་བོ། བརྩོན་འགྲུས་ བའོ། དབྱེ་བ། གོ་ཆ་



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཕྱིན་པ། ཉམས་སུ་ལེན་ཐབས་སོ། །གསུམ་པ་ལ་གཉིས། མི་མཐུན་པ་དགག་པ།
གཉེན་པོ་སྤེལ་བའོ། །དང་པོ་ལ་གསུམ། ཕྱི་བཤོལ་གྱི་ལེ་ལོ་དང་། ལུས་འདི༔ བསྒྲུབ།
བྱ་བ་ངན་ཞེན་གྱི་ལེ་ལོ་ བོན་ནི༔ མཚུངས དང་། སྒྱིད་ལུག་པའི་ལེ་ལོ་དགག་པའོ། སྟོན་
པས༔ ནི་ཅི། གཉིས་པ་ལ་གསུམ། གོ་ཆའི་བརྩོན་འགྲུས། སྦྱོར་བའི་བརྩོན་འགྲུས།
ཉིན་མཚན༔ བྱ། ཡོངས་སུ་མཐར་ཕྱིན་པའི་བརྩོན་འགྲུས་སོ། ལུས་འདི༔ མི་གཏོང་། དང་
པོ་ལ་གཉིས་ཏེ། བྱང་ཆུབ་བསྒྲུབ་དཀའ་བ་དང་ཡུན་རིང་བ་ལ་མི་ཞུམ་པའི་གོ་ཆ།
སེམས་ཅནབཟོད། ཐོབ་བྱ་བྱང་ཆུབ་ལ་མི་སྐྲག་པའི་གོ་ཆ་གྱོན་པའོ།། ཐམས་ཅད། སྤྲོ།
གཉིས་པ་ཕར་ཕྱིན་ཕྱི་མ་མདོར་བསྟན་པ་ལ་གཉིས། བསམ་གཏན་དང་ཤེས་རབ་
ཀྱི་ཕར་ཕྱིན་ནོ། །དང་པོ་ལ་གཉིས། ངོ་བོ་དང་ བསམ་གཏན༔ གཡོ། དབྱེ་བའོཡོན་
ཏན༔ ཅན། གཉིས་པ་ལ་གཉིས། ངོ་བོ་ ཤེས་རབ། པའོ། དང་དབྱེ་བའོ།། ཐོས་དང་། གསུམ།
༈ རྩ་བའི་ས་བཅད་གསུམ་པ་བྱང་ཆུབ་ཀྱི་སེམས་རིན་པོ་ཆེ་མི་ཉམས་པ་གོང་ནས་
གོང་དུ་སྤེལ་བ་ལ་གཉིས། ཞི་གནས་བསྒྲུབ་པ་དང་། ལྷག་མཐོང་བསྒྲུབ་པའོ། །དང་
པོ་ལ་གཉིས། ཞི་གནས་སྒྲུབ་པའི་སྔོན་དུ་འགྲོ་བ་དང་། ཞི་གནས་སྒྲུབ་པ་དངོས་
སོ། །དང་པོ་ལ་གཉིས། མི་མཐུན་པ་སྤང་ ཡང་དག་ སྤང་ནས། བ། མཐུན་པ་བརྟེན་
པའོ། མཐུན་བའི་ བརྟེན། གཉིས་པ་ཞི་གནས་བསྒྲུབ་པ་དངོས་ལ་བཞི། ལུས་གནད་
དང་། སེམས་གནད་དང་། ཉམས་ཀྱི་སྐྱེས་ལུགས། རི་གཟར་ མོང་བ། ཞི་ལྷག་ཟུང་འབྲེལ་
དེ་ལ། གྲོལ། དུ་བསྒོམ་ཚུལ་ལོ། །དང་པོ་ལུས་གནད་ལ་རྟེན་ནས་ཞི་གནས་སྒྲུབ་པ་ལ་
གཉིས། ལུས་གནད་དང་ བདེ་བའི་ ལྡན་བྱ། དགོས་པའོ། སྟན་ལུས༔ སྐྱེ གཉིས་པ་སེམས་
གནད་ལ་བརྟེན་ནས་ཞི་གནས་སྒྲུབ་པ་ལ་གཉིས། སེམས་གང་ལ་དམིགས་པའི་
རྟེན། དམིགས་རྟེན༔ གཟུགས་ལ། དེ་ལ་སེམས་ཇི་ལྟར་གཏད་པའི་ཚུལ་ལོ། །དེ་ལ་གཉིས།
སེམས་ཇི་ལྟར་གཏད་པ་དངོས་ ཤེས་པ༔ བྱ དང། སྐྱོན་བཅོས་སོ། །དེ་ལ་གཉིས། སྐྱོན་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ངོས་བཟུང་བ་ དམིགས་པ། རྒོད དང་ བཅོས་ཐབས་ གཉེན་པོ་ བསྒོམ། སོ། །གཉིས་པ་ལྷག་
མཐོང་སྒྲུབ་པ་ལ་གཉིས། གང་ཞིག་གང་ཕྱིར་ བོན་དང༔ གསུངས། གསུངས་པ་དང་། ལྷག་
མཐོང་སྒྲུབ་པ་དངོས་སོ། །གཉིས་པ་ལ་གསུམ། བདག་མེད་གཉིས་གཏན་ལ་
དབབ་པ། ཞི་ལྷག་ཟུང་འབྲེལ་དུ་བསྒོམ་ཚུལ། དེ་ལྟར་༣ པར་བྱ། བསྒོམས་པའི་འབྲས་
བུ་ཐོབ་ཚུལ་ འབྲས་བུ༔ གྲུབ་པའོ། ལོ། །དང་པོ་ལ་གཉིས། གང་ཟག་བདག་མེད་དང་།
བོན་གྱི་བདག་མེད་གཏན་ལ་དབབ་པའོ། །དང་པོ་ལ་གཉིས། བདག་འཛིན་གྱི་
རྩ་བ་གཅོད་པ། བདག་མེད་ཀྱི་གནས་ལུགས་བསྟན་པའོ།། དོན་ལ། སྟོང་། དང་པོ་
ལ་བཞི། དགག་བྱ་ངེས་པའི་ ལུས་ལ༔ བརྗོད། གནད། ཁྱབ་པ་ངེས་པའི་གནད་
བདག་དེ་ ཐ་དད་ཡོད། གཅིག་བྲལ་ངེས་པའི་གནད། དུ་བྲལ་ངེས་པའི་གནད། ཕུང་པོ་་
ཙམ། གསུམ་པ་ལ་གསུམ། བདག་ཁས་བླངས་པ་དོན་མེད་དུ་ཐལ་བ། གཅིག་ན་
མཚུངས། བདག་མང་པོར་ཕུང་ལྔ་ འགྱུར། འགྱུར་བ་དང་། བདག་སྐྱེ་འཇིག་ཅན་དུ་
ཐལ་བའོ། །དེ་ལ་གཉིས། སྐྱེ་འཇིག་ཡོད་པ་ཁས་བླངས་པ་འགལ་བ་དང་། སྐྱེ་འཇིག་
ནོ།། དེ་ལའང་གནོད་བྱེད་ཡོད་པའོ། །དེ་ལ་གཉིས། སྐྱེ་བ་དྲན་པ་མི་འཐད་འདོད་ན་
དང་པས། པ། ལས་བྱས་ཆུད་ཟོས་ཤིང་མ་བྱས་པ་དང་འཕྲད་ལས་བྱས༔ འགྱུར། པའོ། །
གཉིས་པ་བོན་གྱི་བདག་མེད་གཏན་ལ་དབབ་པ་ལ་གཉིས། བདག་འཛིན་གྱི་རྩ་
བ་བཅད་པ། བདག་མེད་ཀྱི་གནས་ལུགས་བསྟན་པའོ།། གཟུང་བའི་ བདེ། དང་པོ་
ལ་གཉིས། དགག་བྱ་ངོས་བཟུང་བ། ལུས་སེམས༔ བདག དེ་རང་བཞིན་གྱིས་མ་གྲུབ་
པའོ། །གཉིས་པ་ལ་གཉིས། བོན་སྤྱི་མ་གྲུབ་ དེ་ནི༔ བུའོ། པ་དང་། བེམ་པོ་དངོས་
སྣང་བྱེ་བྲག་ཏུ་མ་གྲུབ་པར་བསྟན་པའོ། །གཉིས་པ་ལ་གཉིས། བེམ་པོ་ལུས་མ་
གྲུབ་ ལུས་ནི༔ འགྱུར། པ། རི་སོགས་རགས་པའི་སྣང་བ་མ་གྲུབ་པའོ།། རི་ལ་ མེད། དོན་
གསུམ་པ་མཇུག་གི་དོན་ལ་གསུམ། གཞུང་འདི་ཇི་ལྟར་བཀོད་ ལུང་དང་༣ བྱས། པ།
42



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བཟོད་གསོལ། འགལ་གྱུར༔ བཤགས། བསྔོ་ སྨོན་ནོ། དགེ་བ་ ཤོག།
སྨྲས་པ།
རྣམ་དཀར་དགེ་ཚོགས་ཟབ་མོ་གངྒའི་རྒྱུན།།
སྙིང་རྗེ་བྱང་སེམས་འགྲོ་བའི་ཞིང་སར་བསྐྱིལ། །
ཐར་འདོད་གཞན་ཕན་འབྲས་བུ་མྱུར་སྨིན་ཏེ། །
བླ་མེད་གོ་འཕང་བགྲོད་པའི་གསོས་རྒྱུགས་ཤོག །།
ཅེས་པ་འདིའང་ཤར་རྫ་པས་འཕྲལ་དུ་བྲིས་པར་དགེའོ། །
43



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱང་ཆུབ་སེམས་ཀྱི་བསླབ་པ་ཚིགས་སུ་བཅད་པ་
བརྒྱ་རྩ་དགུ་པ་ཞེས་བྱ་བ་བཞུགས་སོ།།
༄༅། ། གང་ལ་ཡོན་ཏན་མཆོག་མངའ་བ།།
དེ་ལ་ཡོན་ཏན་དེ་བསྒྲུབ་པའི།།
ཐབས་མཆོག་མངའ་བའང་དེའི་ཡོན་ཏན།།
སྟོན་པ་དེ་སྲས་བཅས་ལ་འདུད།།
དེ་གསུངས་ཐེག་ཆེན་བོན་སྒོ་ལས།།
བླ་མེད་གོ་འཕང་སྒྲུབ་པའི་ཐབས།།
བྱང་ཆུབ་སེམས་ཀྱི་བསླབ་པ་གང་།།
ས་གཞིའི་རྡོས་ལས་ཆ་ཙམ་བཤད།།
བླ་ན་མེད་པའི་འབྲས་བུ་ནི། བྱང་ཆུབ་སེམས་ལ་སྤྱོད་པས་འཐོབ། བྱང་ཆུབ་
སེམས་མཆོག་རིན་པོ་ཆེ།། མ་སྐྱེས་སྐྱེས་པར་བྱེད་པ་དང་། སྐྱེས་པ་མི་ཉམས་པར་
བྱེད་པ། མི་ཉམས་གོང་འཕེལ་བྱེད་པའོ།། དམན་པའི་ཐེག་པ་གཉིས་བརྒལ་ནས།
དེ་སྤངས་ཐེག་ཆེན་ལ་འཇུག་སྟེ།། སྲས་བཞིན་རང་དོན་བློ་ལྡོག་དགོས།། འབུམ་
རྩེ་ལས་ནི་རྒྱུ་དང་རྟེན།། ཡུལ་ཐབས་གནས་ཚུལ་དོན་སྟོབས་འབྲས།། གཡུང་དྲུང་
ཡན་ལག་དགུ་ཡིས་བསྐྱེད། མདོ་ལྟར་བོན་འཁོར་ཚིག་བཞི་ལས།། བོན་རྣམས་
གཞི་ནི་སྙིང་རྗེ་ཡིན།། ཐོག་མཐར་བར་གསུམ་གལ་ཆེ་སྟེ། ཡིད་འོང་མི་འོང་བར་
མ་ལ།། ཡུར་ཆུ་འདྲེན་བཞིན་རིམ་གྱིས་བསྒོམ།། བྱམས་པས་སྐྱོབ་དང་དགའ་བར་
44



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འགྱུར།། ཕྱོགས་ལྷུང་མེད་པའི་བཏང་སྙོམས་སྐྱེ། དེ་དོན་བྱང་ཆུབ་སེམས་བསྐྱེད་
དོ། དྲང་དོན་ལྟར་ན་རྒྱུ་འབྲས་བདུན། སངས་རྒྱས་བྱང་ཆུབ་སེམས་ལས་འབྱུང་།
སེམས་དེ་ལྷག་བསམ་དེ་སྙིང་རྗེ། བྱམས་པ་དྲིན་གཟོ་དྲིན་དྲན་ལས།། དྲིན་དྲན་
མ་ཤེས་པ་ལས་འབྱུང་།། ཁམས་གསུམ་འཁོར་བའི་སེམས་ཅན་ལ། ཕ་མར་མ་གྱུར་
གཅིག་ཀྱང་མེད།། ཐོག་མེད་སྐྱེ་ཤི་གྲངས་མེད་བྱས།། གནས་རིས་ཀུན་ཏུ་ཡང་ཡང་
བརྒྱུད། ལུས་འདི་མ་བླངས་ཞེས་པ་མེད།། མ་འདིས་མངལ་དུ་བཟུང་ཙམ་ནས།།
སྟོབས་ཉམས་མདངས་ཡལ་ཤེས་པ་རྨུགས།། རང་གི་བདེ་བ་ཁྱད་བསད་ནས།།
བུ་ལ་ཕན་པ་གཙོ་བོར་བྱེད།། བཙས་ནས་སྙིང་ལྟར་གཅེས་པར་བཟུང་།། དཀའ་
དགུ་དྲན་བཅུ་བསྐྱེད་བསྐྱེད་ནས།། བདག་ལ་བྱམས་པ་མ་གཅིག་བུ།། ན་དང་ཤི་
བ་རང་ཉིད་འདམ།། འཇིག་རྟེན་འདི་ཡི་ཡོན་ཏན་ཡང་། གཞན་དང་མཉམ་པ་
གང་ཤེས་བསླབ། ཤ་ཐང་འབད་ནས་ཟས་ནོར་ཀྱང་།། འཕོངས་མེད་བྱིན་པས་
དྲིན་ཆེའོ། རྟེན་བཟང་ལུས་འདི་བྱིན་ནས་ཀྱང༌།། མེ་ཆུ་གཡང་ལ་བསྲུངས་ཤིང་
བསྐྱེད།། སངས་རྒྱས་བསྟན་དང་མཇལ་བ་ཡང་།། མ་ཡི་དྲིན་ལས་ཐོབ་པ་ཡིན།།
འདི་ཙམ་མ་ཟད་སྔོན་ཆད་ཀྱང་།། མར་བྱས་འདི་ལྟའི་དྲིན་གྱིས་བསྐྱངས། འདི་
བཞིན་སེམས་ཅན་ཀུན་གྱིས་ཀྱང་། སྔོན་ཆད་རང་ལ་མ་བསྐྱངས་མེད། ལག་མཐིལ་
ཡང་ན་སྤྱི་གཙུག་ཏུ། བཞག་ནས་རྩ་གསུམ་གནས་སུ་བསྐྱལ།། ཞིམ་རྒུའི་ཟས་ཀྱིས་
མཆོད་བྱས་ཀྱང་།། མ་ཡི་དྲིན་མི་ཁེར་བར་
ར་གསུངས།། དྲིན་གྱིས་བསྐྱངས་པའི་མ་
རྒན་རྣམས།། བདག་འཛིན་གྱིས་སྨྱོས་མ་རིག་ལྡོངས།། དམིགས་བུ་དང་བྲལ་གཡང་
སར་འགྲིམ། སྡུག་བསྔལ་འདམ་ལ་ལྷུང་རིག་ན། བདག་གིས་མ་རྣམས་གཙིགས་
མེད་དུ།། དོར་ནས་རང་ཉིད་གཅིག་ཐར་བྱེད།། དེ་ནི་ཕལ་པའང་མི་རིགས་ན།།
བདག་གིས་དེ་འདྲ་ག་ལ་རུང་། མ་ལ་དྲིན་གྱི་ལན་འཇལ་དགོས། བདེ་བས་འཕོངས་
4



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པའི་མ་རྒན་རྣམས།། བདེ་དང་ལྡན་ན་ཅི་མ་རུང་།། ཡང་དག་བདེ་དང་འཕྲད་པར་
བྱ།། སྡུག་བསྔལ་གྱིས་མནར་འགྲོ་འདི་དག །སྡུག་བསྔལ་དང་བྲལ་ཅི་མ་རུང་།།
སྡུག་བསྔལ་དེ་དང་བྲལ་བར་བྱ།། འདི་དག་སྡུག་བསྔལ་དང་བྲལ་ནས།། བདེ་བ་
ཀུན་དང་ལྡན་པར་བྱ།། སངས་རྒྱས་ས་ལ་བཀོད་པར་བྱ།། དེ་ལྟར་བདག་གིས་དམ་
བཅས་ནས།། དེ་ནི་བདག་གིས་མི་ནུས་ན། དེ་བཞིན་ནུས་པ་སངས་རྒྱས་དངོས།།
དེས་ན་བདག་གིས་འགྲོ་ཕྱིར་དུ།། སངས་རྒྱས་གོ་འཕང་ཐོབ་པར་བྱ།། སྲས་རྒྱུད་
དྲང་སྲོང་ལུགས་ལྟར་ན། བདག་གཞན་བརྗེ་བའི་སེམས་སྐྱེད་ལ། རང་བདེ་འདོད་
ལས་སྡུག་བསྔལ་ཞིང་། གཞན་བདེ་འདོད་ལས་སངས་རྒྱས་ཏེ། སྟོན་པས་དམྱལ་
སོག་འདྲེན་དུས་ནས། གཞན་ཕན་སེམས་སྐྱེས་སངས་རྒྱས་སོ།། གང་ཞིག་སེམས་
ཅན་བསྐྱབ་འདོད་དེས།། གཞན་གྱི་སྡིག་སྡུག་རང་གིས་ལེན།། རང་གི་བདེ་དགེ་
གཞན་ལ་སྦྱིན།། བདག་དང་གཞན་དུ་བརྗེ་བར་བྱ།། ཇི་ལྟར་སྔོན་གྱི་རྒྱལ་བ་ཡིས།།
བྱང་ཆུབ་མཆོག་སེམས་བསྐྱེད་པ་དང་།། བྱང་ཆུབ་སེམས་དཔའི་བསླབ་པ་ལ།།
དེ་དག་རིམ་བཞིན་བསླབ་མཛད་ལྟར།། བདག་ཀྱང་བྱང་ཆུབ་སེམས་བསྐྱེད་ཅིང་།།
བྱང་ཆུབ་སེམས་དཔའི་བསླབ་པ་ལ། དེ་བཞིན་རིམ་གྱིས་བསླབ་པར་བགྱི།།
རང་བས་གཞན་གཅེས་བྱང་ཆུབ་སེམས།། བདག་གིས་ཡོངས་སུ་རྙེད་གྱུར་ནས།།
དེ་ནི་འགྲོ་བ་གཞན་དག་ལའང་། སྐྱེས་ནས་ཉམས་པ་མེད་པ་དང་། དེ་ཉིད་གོང་
དུ་འཕེལ་གྱུར་ཅིག །གལ་ཏེ་བདག་གིས་དམ་བཅས་ལ། བརྒྱ་ལ་འགལ་ན་བཤགས་
པར་བགྱི།། ཐུགས་རྗེས་འདོར་བ་མི་མཛད་འཚལ། བྱང་ཆུབ་སེམས་མཆོག་རིན་
པོ་ཆེ། ད་ནི་བདག་གིས་རྙེད་གྱུར་ཏེ། རྒྱལ་བའི་སྲས་སུ་ད་གྱུར་ཏོ། ཅི་ནས་བདག་
གི་སེམས་འདི་ནི།། ཉམས་པ་མི་བྱ་ཡོངས་སུ་བཟུང་།། བྱང་ཆུབ་ཀྱི་སེམས་རིན་པོ་
ཆེ་མ་སྐྱེས་པ་སྐྱེས་པར་བྱེད་པ་ཞེས་བྱ་སྟེ། སྐབས་དོན་དང་པོའོ།།
46



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སེམས་དེ་ཡོངས་སུ་བསྲུང་བ་ལ།། བསླབ་པའི་གནས་ལ་འགལ་མི་བྱ།། ཁྲོས་
དང་གནོད་སེམས་ཁེངས་གྱུར་དང་།། འཛིན་པས་རང་འདོད་སྤོང་མི་བྱེད།།
གཞན་སྲོག་གཅོད་དང་གནོད་འཚེ་བཏང་།། མ་བསྔོས་བསྔོས་ལོག་གཞན་བསྔོས་
སྤྱད། དྲེགས་འགྱུར་ཆེན་པོའི་ལས་སྤྱོད་དང༌།། སྨོད་དང་རུ་ང་གནས་མི་བརྩོན།།
སྡིག་སྤྱོད་རྣམས་དང་ལྟ་ལོག་ཅན།། སྟོབས་ཆུང་ཐེག་དམན་གྲོགས་མི་བརྟེན།།
གཞན་དོན་སེམས་ཞུམ་རང་དོན་བྱེད།། མངན་སེམས་གནོད་སེམས་ལོག་ལྟ་སྤང་།།
མི་དགེ་སྤྱད་དང་གཞན་སྐྱོན་བརྗོད། གཞན་མི་དད་པའི་སྤྱོད་པ་སྤོང་།། དེ་ལ་སྤྲོ་
ཕྱིར་ཕན་ཡོན་དང་
། ཉམས་ན་ཉེས་དམིགས་ཐོབ་དཀའ་བསམ། ཉིན་མཚན་དུས་
དྲུག་སེམས་སྐྱེད་བྱ།། བོན་སྤྱོད་བཅུ་གསུམ་དང་དུ་བླང་།། ཐེག་ཆེན་གང་ཟག་བྱང་
ཆུབ་སེམས།། བསྟན་པ་སེམས་ཅན་གཅེས་པར་བཟུང་། སྙིང་རྗེས་སྐྱོང་དང་བྱམས་
པས་སྐྱོབ། དགའ་བས་སྤྲོ་བསྐྱེད་བཏང་སྙོམས་འདུད།། སྦྱིན་ཚུལ་བཟོད་བརྩོན་
བསམ་གཏན་དང་།། ཤེས་རབ་ཕ་རོལ་ཕྱིན་པ་བསླབ།། དེ་དག་བླ་མེད་ཕྱིན་པ་ལ།
འཁོར་གསུམ་དམིགས་མེད་ཤེས་པར་བྱ། བྱང་ཆུབ་སེམས་དཔའ་གསལ་མཆོག་
པའི།། དཀའ་སྤྱོད་ཚུལ་བཞིན་བསླབ་པའོ། སྦྱིན་པ་ཕན་སེམས་ཀྱིས་གཏོང་བ།།
བོན་དང་སྐྱོབ་དང་ཟང་ཟིང་སྦྱིན།། རྙེད་བཀུར་གྲགས་མིན་དད་ལྡན་ལ།། ཟུང་
འབྲེལ་དོ་མཉམ་བོན་སྦྱིན་བྱ། རྒྱལ་པོ་ཆོམ་རྐུན་འཇིགས་པ་སྐྱོབ། རྒྱན་དང་ལོངས་
སྤྱོད་ལུས་སོགས་སྦྱིན།། སྲོག་ལ་མི་ཆགས་འདུན་པས་བསླབ།། དེ་ལ་གོམས་ནས་
ཞུམ་མི་འགྱུར།། གཏོང་ཡུལ་བརྒྱད་ལས་དམན་པ་འཕགས།། དམ་པ་དྲུག་ལ་ཕར་
ཕྱིན་ཚང་། དམིགས་པ་གསུམ་དང་ལྡན་བྱས་ལ། བསམ་དག་དགའ་སྤྲོའི་ཚུལ་
གྱིས་སྟེར།། ཕྱི་ནང་དངོས་པོ་གཏོང་མི་གཏོང་། དེ་དག་མ་འདྲེས་ཚུལ་བཞིན་བསླབ།
ཚུལ་ཁྲིམས་ཉེས་སྤྱོད་སྤང་བའི་རྒྱུན།། སྡོམ་དང་བོན་སྡུད་དོན་བྱེད་གསུམ།།



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བསླབ་པའི་གནས་ཀུན་དྲན་བྱས་ལ། ཤེས་བཞིན་གྱིས་ནི་བསྲུང་བར་བྱ།། མ་བསྲུང་
ཉོན་མོངས་དགྲ་འདིས་ནི།། དབང་མེད་དམྱལ་སོགས་འཕེན་པར་བྱེད།། ཐམས་
ཅད་མཁྱེན་པའི་སྟོན་པ་བཞིན།། འཁོར་བའི་ཕྱོགས་སུ་སེམས་མི་གཏོང་།། བུད་
མེད་རྣམས་ལ་རང་གི་མ། སྲིང་མོ་བུ་མོའི་འདུ་ཤེས་བཞག །ཚུལ་བཞིན་མ་ཡིན་
ཡིད་བྱེད་ན། རྒྱལ་བས་མཁྱེན་ནས་ཐུགས་ཁྲེལ་ཞིང་། འཇིག་རྟེན་ལྷས་ཀྱང་སྨོད་
པར་བྱེད།། ད་རུང་ཆགས་ན་སྒོ་དགུ་ནས།། ཟག་པ་ལུད་ཅིང་མི་གཙང་བསམ།།
དགྲ་དང་གཤེད་མར་བསྒོམ་པས་བཟློག །དེས་མ་བཟློག་ན་བུད་མེད་དེ།། སྒྱུ་མར་
ཤེས་པས་ཆགས་མི་འགྱུར། འཕགས་པའི་རིགས་བཞི་ལ་བརྟེན་ནས། སྟོན་པའི་
དགེ་སྤྱོད་ཚུལ་དེ་བླང་། ཕན་གདགས་བྱ་བ་བྱེད་པའི་དང་།། ཕན་འདོགས་པ་དང་
སྡུག་བསྔལ་ཅན།། ཐབས་ལ་རྨོངས་དང་འཇིགས་པས་ཉན།། མྱ་ངན་གཟིར་དང་
ཕོངས་པའི་དོན།། གནས་འཆའ་བར་བྱེད་བློ་མཐུན་འདོད།། ཡང་དག་པ་དང་
ལོག་པར་ཞུགས།། རྫུ་འཕྲུལ་གྱིས་ནི་དོན་བྱེད་པའོ།། གདགས་པ་ཆེན་པོ་སྦྱིན་པས་
བསྡུ།། སྙན་པ་སྨྲ་དང་ལམ་ལ་བཀྲི།། དོན་སྤྱད་པ་དང་བཞི་ཡིས་ནི། འགྲོ་རྣམས་
སྡུག་བསྔལ་མཚོ་ལས་བསྒྲལ།། ཐང་དང་ཡུད་དང་ལོ་ཟླ་སོགས། རྒྱུན་དུ་ཞུགས་
པའི་ཕན་པར་བྱ།། བཟོད་པ་གནོད་ལ་སྲན་ཚུག་པ། གནོད་མི་སྙམ་དང་སྡུག་བསྔལ་
ལེན། བོན་ལ་ངེས་པར་སེམས་པའོ།། བསྐལ་པ་སྟོང་གི་དགེ་རྩཡང་། ཁོང་ཁྲོ་གཅིག་
གིས་འཇོམས་པར་བྱེད། བྱང་སེམས་ལྡན་ལ་ཁོང་ཁྲོ་བ། སྐད་ཅིག་བསྐལ་པ་མཉམ་
པ་དང་།། བླ་མར་དམིགས་པའི་ཁོང་ཁྲོས་ན། དེ་སྙེད་བསྐལ་པར་དམྱལ་བར་སྦྱོང་།
སྔོན་ཆད་བདག་གིས་གནོད་བྱས་པ། དེ་ཡི་ལས་ལན་ད་ལྟར་སྨིན།། ཕ་རོལ་ཉོན་
མོངས་ཀྱིས་དཀྲུག་པས། སྨྱོན་འདྲ་འདི་ལ་ཁྲོ་མི་རིགས།། འདི་མེད་བདག་གིས་བཟོད་
སྒོམ་མེད། དེ་མེད་ལས་ངན་འཛད་པ་དང་།། བསོད་ནམས་འཐོབ་པའང་ག་ལ་



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཡོད། གཞན་དག་རང་ལ་ཁྲོ་འཚིགས་ནས། རྡོ་དབྱུག་མཚོན་གྱིས་བརྡུང་བརྡེག་
ཀྱང་། ཁྲོ་མེད་བྱམས་པའི་བཞིན་ཚུལ་སྟོན། དེ་ཚིམས་རང་ལ་གུས་པར་འགྱུར།།
རང་ལ་ནོངས་པ་མེད་བཞིན་དུ།། དབང་པོ་ཡན་ལག་ཀུན་བཅད་ཀྱང་།། དེ་ལ་
ཁྲོ་བ་མི་བྱེད་པ། གནོན་ལན་བྱམས་ཀྱིས་འཇལ་བར་བྱ།། དབང་ཆེན་གཞན་གྱིས་
རང་གི་མགོ བཅད་ནས་སྲོག་ནི་འཕྲོག་གྱུར་ཀྱང་།། རང་གིས་བཟོད་པར་མི་བྱེད་
ན།། སེམས་ཅན་སྐྱོབ་པ་ཅི་ལྟར་འགྱུར།། འགའ་ཞིག་རང་ལ་མི་སྙན་པ།། འཇིག་
རྟེན་ཁྱབ་པར་སྒྲོགས་ན་ཡང་།། ལས་ཟད་བསོད་ནམས་འཐོབ་འགྱུར་བས།།
དེ་ལ་མི་དགར་ཅི་ཞིག་ལྟ། འགྲོ་མང་ནང་དུ་ཁ་ཅིག་གིས།། སྐྱོན་མེད་སྐྱོན་བཏགས་
ངན་སྨྲ་བཏང་། དེ་ལ་རང་གིས་བཟོད་ཐུབ་པས།། དེ་ཀུན་མགུ་ཞིང་རང་གཞན་
བདེ།། སུའང་རང་ལ་སྨོད་འདོད་ནས།། ཚིག་རྩུབ་སྨྲ་དང་མཚང་འབྲུ་ཡང་།།
རང་གིས་དེ་ལ་བྱམས་བསྐྱེད་པས།། དེ་ཡི་ཡོན་ཏན་རང་གིས་འཐོབ།། ཕར་ལ་བུ་
བཞིན་སྐྱོང་བའི་མིས།། ཕན་པའི་ལན་དུ་གནོད་སྐྱལ་ཡང་། རང་ཉིད་ཞི་བར་མ་
གྱུར་ན།། ཁྲོ་བས་རང་གཞན་གཉིས་ཕུང་འགྱུར།། རང་དང་མཉམ་པ་ཁ་ཅིག་གིས།།
འགྲན་སེམས་དང་ནི་རུ་ང་བས། རྟག་ཏུ་རང་ལ་སྨོད་ནའང། ཁྲོ་མེད་བསོད་ནམས་
རླབས་ཆེན་འཐོབ། གང་ཞིག་རང་བས་ཆེན་པོའི་མིས།། ང་རྒྱལ་དབང་གིས་ཁྱད་
བསད་ནས།། སྨ་ཕབ་འཕྱ་ཁ་བཏང་ན་ཡང་། ཞི་དང་བྱམས་པས་འཐད་པར་བསྟུན།
བདག་ལ་སྡང་པའི་དགྲ་བོ་རྣམས།། བསོད་ནམས་ཚོགས་ཀྱི་མངའ་བདག་སྟེ།།
རང་ཉིད་ཐར་པར་འདྲེན་བྱེད་ན་། དེ་ལ་སྣང་བ་ཤིན་ཏུའཁྲུལ། རང་གི་བུ་ཚ་གཉེན་
ཚན་གྱིས། རང་ལ་ཐར་པའི་གེགས་བྱེད་ན།། དེ་ལ་དགའ་བ་ཅི་ཞིག་བྱེད། བོན་
རྣམས་ནམ་མཁའ་ལྟ་བུ་ལ།། གནོད་པ་ཅི་ཡོད་ཕན་ཅི་ཡོད།། དགའ་དང་མི་དགའ་
ཅི་ཞིག་ལྟ། སྡུག་བསྔལ་ཡོད་ལ་བདེ་འཐོབ་ཡོད། ངན་འགྲོ་དག་ཀྱང་ཐར་པ་ཡོད།
49



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བདེ་བས་བདེ་བ་ཚོལ་བྱེད་ན།། བདེ་འགྲོའི་ལྷ་ལུས་ཅི་སྟེ་ལྟུང་།། འཕྲལ་སྡུག་ཡུན་
གྱི་བདེ་བ་རྙེད།། སྡུག་བསྔལ་དེ་ཡོད་ཐར་འདོད་དང་།། དྲེགས་པ་སེལ་དང་སྡིག་
ལ་འཛེམ།། དགེ་ལ་དད་དང་སྙིང་རྗེ་སྐྱེ།། དེ་ཕྱིར་བདེ་སོགས་ཆགས་སྤང་ནས།།
སྡུག་བསྔལ་དང་དུ་ལེན་པར་གྱིས།། བདེ་བས་ཕན་ཞིང་སྡུག་བསྔལ་གནོད།།
ཕན་དགོས་མཐུན་དང་མི་མཐུན་གཉིས།། ཡང་དག་བརྗེ་དང་ཕྱོགས་གཉིས་སྙོམས།།
དེས་ནི་ཁྱོད་ལ་ཕན་ཚབས་ཆེ། དེ་ཕྱིར་མཐུན་ཕྱོགས་རིང་དུ་དོར།། ཕ་ཡུལ་བདུད་
ཀྱི་བཙོན་ར་བསྐྱུར། གཉེན་འབྲེལ་བདུད་ཀྱི་བཙོན་སྲུང་བསད། ཉེ་གནས་བདུད་
ཀྱི་མྱ་ངན་བཅད། ཟས་ནོར་བདུད་ཀྱི་སོ་པ་སྤང་།། མི་མཐུན་ཕྱོགས་རྣམས་དང་
དུ་བླང་། དེས་ནི་བདག་ལ་གནོད་ཅེ་ན། དེ་ནི་བདག་གཅེས་འཛིན་པའི་དགྲ།།
དེས་ནི་ཁྱོད་ནི་སྡུག་ལ་གཏད།། ཁྱོད་བདག་གཅེས་འཛིན་དབང་གྱུར་ན། སྡུག་
བསྔལ་ཟད་མཐའ་མེད་པ་འབྱུང་། མི་མཐུན་ལམ་དུ་ཁྱེར་ཤེས་ན།། ལས་ཉོན་སྡིག་
སྒྲིབ་ཀུན་ཟད་ནས། གཏན་གྱི་བདེ་བ་འཐོབ་འགྱུར་རོ། དེ་ཕྱིར་བདག་འཛིན་དགྲར་
བཟུང་ནས། མི་འདོད་བྱུང་ན་སྤྲོ་བཞིན་བླང་། ནད་ནི་ལས་ཉོན་སྲེག་པའི་མེ།།
སྡིག་སྒྲིབ་བག་ཆགས་བཀྲུ་བའི་ཆབ། ཉམས་ལྟུང་ཉེས་ཚོགས་གཏོར་བའི་རླུང་།
དགེ་བསྐུལ་ལམ་འདྲེན་བཤེས་གཉེན་མཆོག །ན་ན་རིན་ཆེན་གཏེར་ཐོབ་བཞིན།
གཅེས་པར་བཟུང་ལ་དགའ་སྤྲོ་བསྐྱེད།། དེ་སྟེང་གཞན་གྱི་སྡུག་བསྔལ་ཁུར།།
ནད་མེད་བདེ་བར་གནས་པ་ན།། ལས་སྒྲིབ་ཚན་ཆེ་མི་འདག་ཅིང་།། མཆོག་ཐུན་
དངོས་གྲུབ་མི་ཐོབ་པས། ན་ཞིང་ཚ་བའི་སྨོན་ལམ་གདབ། གདོན་བགེགས་སངས་
རྒྱས་སྤྲུལ་པ་དངོས།། ཐར་ལམ་བསྒྲུབ་པའི་གྲོགས་མཆོག་ཡིན།། དེ་ལ་མི་དགའ་
ཅི་ཞིག་ཡོད།། ན་ཚ་རྐྱེན་ངན་གཏོང་བྱེད་ན།། ཁྱོད་བདག་གཅེས་འཛིན་དབང་
གྱུར་ཏེ།། དེས་ནི་ཕུང་བ་ལས་གཞན་མེད།། རྐྱེན་ངན་ཐར་པའི་ལམ་འདྲེན་ཏེ།།
50



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
རྒྱལ་སྲས་ཀུན་གྱིས་བསྔགས་པའི་ཡུལ།། དེ་ལ་ཁྱོད་དགར་བྱེད་པའི་རིགས།།
བདེ་བ་ལ་སོགས་མི་མྱོང་ན།། ཁྱོད་ནི་ཤིན་ཏུ་རྨོངས་གྱུར་ཏེ། དེ་ནི་བདེ་བ་ཅི་སྟེ་
ཡིན།། བདེ་དེ་སྡུག་བསྔལ་སྣ་འདྲེན་ཏེ། དེས་ནི་ཁྱོད་ནི་འཇོམས་པར་བྱེད།།
ངས་ནི་སྡུག་བསྔལ་མི་བཟོད་དོ།། སྡུག་བསྔལ་ཕྲ་མོ་མི་བཟོད་ན།། ངན་སོང་སྡུག་
བསྔལ་ཅི་ལྟ་བཟོད།། བདེ་བ་ཀུན་གྱི་སྣ་འདྲེན་པས།། དེ་ནི་ཁྱོད་ཀྱིས་བཟོད་པར་བྱ།།
བདག་འཛིན་འགོང་པོའི་དབང་གྱུར་ན།། ཉོན་མོངས་དགྲ་བོ་ལྡང་འགྱུར་བས།།
ཁྱོད་ནི་དམྱལ་སོགས་འཕེན་བྱེད་ན། ཁྱོད་ཀྱིས་བདེ་བ་ཇི་ག་མྱོང་།། བདེ་བ་ཟད་
མེད་མྱོང་འདོད་ན།། ཉོན་མོངས་དགྲ་འདི་འདུལ་ལ་བརྩོན།། བདག་གཞན་ཕན་
གནོད་གཉིས་འཛིན་བདུད། དེ་གཉིས་གོ་བརྗེ་རང་གཞན་བརྗེ། དེ་ནི་བདེ་གཤེགས་
རྣམས་སྤྲུལ་དངོས། བདག་འཛིན་ཁོལ་པོ་བྱེད་ནས་ནི།། རང་འདོད་འབའ་ཞིག་
བསྒྲུབས་བྱེད་ན།། ཁྱོད་ཀྱི་དམ་བཅས་ཅི་འདྲར་འགྲུབ།། ཁྱོད་བདག་དེ་ཡིས་ས་
འོག་སྦྱོང་། ཕྱོགས་གཉིས་རོ་སྙོམས་ཆེན་པོར་བསྐྱང་། རྙེད་དང་མི་རྙེད་རོ་སྙོམས་
པས།། འདོད་པའི་འགོང་པོ་ཁོང་དུ་ཤི།། བདེ་དང་སྡུག་བསྔལ་རོ་སྙོམས་པས།
གཏན་སྡུག་གཡོག་པོའི་སྣ་ཐག་ཆད།། གྲགས་དང་མི་གྲགས་རོ་སྙོམས་པས།།
ཚེ་འདོད་དགྲ་བོ་གནས་ཡུལ་བྲལ།། བསྟོད་དང་སྨོད་གཉིས་རོ་སྙོམས་པས།།
ཆགས་སྡང་ཞེན་པའི་མདུད་པ་འགྲོལ།། དེས་ནི་ཁྱོད་ནི་བདེ་འགྲོར་འགྲོ།།
འདིར་བདེ་ཆུང་ངུ་སྒྲུབ་ལའང་།། སྡུག་བསྔལ་དང་དུ་བླང་བྱེད་ན།། གཏན་བདེ་
བསྒྲུབ་ལ་ཅིས་མི་བྱེད།། སེམས་དཔའ་སྤྲོས་མེད་རང་གི་བོན།། འབྲས་བུའི་བོན་
ལ་བློ་མི་ལྡོག །བརྩོན་འགྲུས་དགེ་ལ་སྤྲོ་བའོ།། གོ་ཆ་སྦྱོར་བ་མཐར་ཕྱིན་པ། ལུས་
འདི་འཇིག་ནས་ངན་འགྲོར་ལྟུང་།། འདི་མེད་ཐར་པ་ཅི་ལྟར་བསྒྲུབ། བོན་ནི་བདེ་
བ་ཟད་མེད་རྒྱུ།། གཡེང་བས་འཇིགས་མེད་ཤིང་སྡོང་མཚུངས།། སྟོན་པས་སྦྲང་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བུ་སོགས་ཀྱིས་ཀྱང་། བྱང་ཆུབ་འཐོབ་གསུངས་བདག་ནི་ཅི།། སེམས་ཅན་གཅིག་
གི་ཕྱིར་དུ་ཡང་། བསྐལ་པར་དམྱལ་བར་གནས་ཀྱང་བཟོད།། ཐམས་ཅད་མཁྱེན་
དང་དེ་སྲས་རྣམས།། དགེ་བྱས་དེ་མཐུས་སངས་རྒྱས་ན།། དགེ་བསྒྲུབ་ཆོག་པས་
ཅི་མི་སྤྲོ།། ཉིན་མཚན་འདའ་བའི་དགེ་སྦྱོར་ལ། གླང་ཆེན་མཚོར་ཞུགས་ལྟར་བརྩོན་
བྱ།། ལུས་འདི་ཡུན་རིང་གནས་མ་ཡིན།། བྱང་ཆུབ་འབྲས་ཐོབ་སེམས་མི་གཏོང་།།
བསམ་གཏན་དམིགས་པ་གཞན་མི་གཡོ།། ཡོན་ཏན་མངོན་དུ་སྒྲུབ་པ་དང་།
མི་གཡོ་བ་དང་དབང་འབྱོར་ཅན།། ཤེས་རབ་རྣམ་པར་འབྱེད་པའོ།། ཐོས་དང་
མ་དང་སྒོམ་པ་གསུམ། བྱང་ཆུབ་ཀྱི་སེམས་རིན་པོ་ཆེ་སྐྱེས་པ་མི་ཉམས་པར་
བྱེད་པ་ཞེས་བྱ་སྟེ། སྐབས་དོན་བར་མའོ།།
ཡང་དག་དོན་ལ་མི་མཐུན་པའི།། གནས་གྲོགས་ཡོ་བྱད་གསུམ་སྤངས་ནས།།
མཐུན་པའི་གནས་གྲོགས་ཡོ་བྱད་བརྟེན།། བདེ་བའི་སྟན་ལ་ལུས་འདུག་ལ། ཕྱག་
རྒྱ་ཀུན་སྣང་བོན་བདུན་ནམ། ཡང་ན་ཕྱག་རྒྱ་ལྔ་ལྡན་བྱ། སྟན་ལུས་སེམས་བདེ་
ཤིན་སྦྱོང་སྐྱེ།། དམིགས་རྟེན་ཡིག་འབྲུ་ཐིག་ལེའམ།། ཁྱད་པར་སངས་རྒྱས་སྐུ་
གཟུགས་ལ།། ཤེས་པ་རྩེ་གཅིག་གཏད་ལ་བསྒོམ། ཐུན་ཚད་ཐུང་ལ་ལན་མང་བལྟ།།
ཤེས་པ་སྒྲིམ་ལྷོད་ཆ་མཉམ་བྱ། དམིག་པ་མི་གསལ་བྱིང་བ་དང་། དོན་ལ་མི་གནས་
འཕྲོ་སྟེ་རྒོད།། གཉེན་པོ་བརྟེན་ལ་བསལ་བར་བྱ།། བྱིང་རྒོད་བྱུང་ཡང་མི་བསལ་བ།།
མ་བྱུང་རྩོལ་ན་ཏིང་འཛིན་སྐྱོན།། དྲན་ཤེས་བྱ་རས་བརྟག་ལ་བསྒོམ།། རི་གཟར་
ཆུ་དང་ཆུ་དལ་འབབ།། རྒྱ་མཚོ་རླུང་དང་བྲལ་བ་ལྟར།། སྔ་བས་རགས་དང་དེའི་
ཅུང་ཞི།། གཡོ་བ་མེད་ཉམས་རིམ་གྱིས་འབྱུང་། ལུས་སེམས་ལས་རུང་ཞི་གནས་སྐྱེ།།
ཕྱི་ནང་གཉིས་ཀའི་ཐུན་མོང་བ།། དེ་ལ་ལྷག་མཐོང་ཡེ་ཤེས་བསྐྱེད།། ཟུང་འབྲེལ་
བསྒོམ་པས་གཟུང་འཛིན་གྲོལ། བོན་དང་གང་ཟག་བདག་འཛིན་ནད།། བསལ་
52



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཕྱིར་བདག་མེད་རྣམ་གཉིས་གསུངས།། ལུས་ལ་བརྟེན་ནས་སེམས་ཀྱིས་
བདག །འཛིན་པ་གང་ཟག་བདག་འཛིན་བརྗོད།། བདག་དེ་ཡོད་ན་ཕུང་ལྔ་དང་།།
གཅིག་ཏུ་ཡོད་དམ་ཐ་དད་ཡོད།། གཅིག་ན་ཁས་བླངས་དོན་མེད་ཐལ།། ཉེ་ལེན་
གཟུགས་ཕུང་གཅིག་ཏུ་འགྱུར།། ལས་དང་བྱེད་པ་པོ་ཡང་མཚུངས།། ཕུང་ལྔ་ཡོད་
བཞིན་ཐ་དད་འགྱུར།། སྐྱེ་འཇིག་ཡོད་པའང་དེ་བཞིན་ནོ།། འདོད་ན་སྔ་ཕྱི་ཐ་དད་
པས།། ལས་བྱས་ཆུད་ཟོས་མ་བྱས་འཕྲད།། ཕྱི་སྐྱེས་སྔ་མ་གནས་པར་འགྱུར།།
ཕུང་པོ་ལས་གཞན་ཐ་དད་ན།། ཕུང་ལྔ་སོ་སོ་བསལ་བའི་རྗེས། ང་ཞེས་དགོས་ན་
རྙེད་མི་འགྱུར།། དེ་ཕྱིར་ང་དེ་རྟོག་བཏགས་ཙམ།། དོན་ལ་གདོད་ནས་མ་གྲུབ་སྟེ།།
ནམ་མཁའ་བཞིན་དུ་ཡེ་ནས་སྟོང་།། ལུས་སེམས་སྣོད་བཅུད་འཁོར་འདས་བོན།
བདེན་པ་འཛིན་པ་བོན་གྱི་བདག །དེ་ནི་ཡེ་ནས་ཡོད་མ་ཡིན།། དངོས་ཅན་བཀག་
ནས་དེ་སྒྲུབ་མིན།། དངོས་ཀུན་ཡེ་ནས་མེད་པའོ།། དངོས་སུ་སྣང་བས་གནོད་ཅེ་ན།
སྣང་དུས་ཉིད་ནས་སྟོང་པ་སྟེ། དཔེར་ན་མིག་ཡོར་ལྟ་བུའོ།། ལུས་ནི་རང་བཞིན་
མ་གྲུབ་སྟེ། གཟུགས་ཕུང་གཅིག་ན་ལུས་ལྔར་འགྱུར།། ཐ་དད་བསལ་བས་རྙེད་
མི་འགྱུར།། རི་ལ་སོགས་པ་བདེན་མིན་ཏེ། ཕྱོགས་ཆས་བཤིག་པས་རང་བཞིན་
མེད། གཟུང་བའི་ཡུལ་དང་འཛིན་པའི་སེམས།། གཉིས་ཀ་མ་གྲུབ་མཁའ་འདྲ་
ལ།། དངོས་དང་དངོས་མེད་ཅི་ལྟར་སྣང་།། སྣང་དང་མི་སྣང་དམིགས་སུ་མེད།།
མ་དམིགས་ཕྱིར་ན་ཀློང་དུ་བདེ།། དེ་ལྟར་རྟོགས་པའི་ཤེས་རབ་ཀྱིས། ཡུན་རིང་
དུ་ནི་བསྒོམ་པར་བྱ།། འབྲས་བུ་གྲངས་མེད་ལྔའམ་གསུམ།། སྐུ་གསུམ་གོ་འཕང་
ཐོབ་གྱུར་ནས།། དོན་གཉིས་ལྷུན་གྱིས་གྲུབ་པའོ།།
ལུང་དང་བླ་མའི་མན་ངག་ལ་བརྟེན་ནས།
53



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱང་ཆུབ་བསླབ་པ་མདོར་བསྡུས་འདི་ནི་བྱས།།
འགལ་གྱུར་རིན་ཆེན་གསུམ་དང་མཁས་ལ་བཤགས།།
དགེ་བ་མ་རྣམས་སངས་རྒྱས་ཐོབ་ཕྱིར་བསྔོ།
ཐམས་ཅད་རྣམ་མཁྱེན་གོ་འཕང་མྱུར་འཐོབ་ཤོག །
བྱང་ཆུབ་ཀྱི་སེམས་རིན་པོ་ཆེ་མི་ཉམས་པ་གོང་འཕེལ་དུ་བྱེད་པ་ཞེས་བྱ་སྟེ།
སྐབས་དོན་ཐ་མའོ།། བྱང་ཆུབ་སེམས་ཀྱི་བསླབ་པ་ཚིགས་སུ་བཅད་པ་བརྒྱ་རྩ་དགུ་པ་ཞེས་བྱ་བ་རྫོགས་སོ།།
དབྲ་སྤྲུལ་སྐལ་བཟང་བསྟན་པའི་ཉི་མ་དང་། གཤེན་བཙུན་བསོད་ནམས་ཚེ་དབང་དང་བསོད་ནམས་ཆོས་འཕེལ་
སོགས་ཀྱིས་བསྐུལ་ནས་ཤར་རྫའི་བྱ་བྲལ་དྲི་མེད་སྙིང་པོས་སྦྱར་བའོ།། དགེའོ།། བཀྲ་ཤིས།
54



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བྱང་ཆུབ་སེམས་ཀྱི་བསླབ་པ་ཚིགས་སུ་བཅད་པ་
བརྒྱ་རྩ་དགུ་པའི་འགྲེལ་པ་ཟླ་འོད་རབ་གསལ་
ཅེས་བྱ་བ་བཞུགས་སོ།།
༄༅། །བྱང་ཆུབ་སེམས་ཀྱི་བསླབ་པ་ཚིགས་སུ་བཅད་པ་བརྒྱ་རྩ་དགུ་པའི་འགྲེལ་པ་ཟླ་
འོད་རབ་གསལ་ཅེས་བྱ་བ། བྱང་ཆུབ་སེམས་དཔའ་རྣམས་ལ་ཕྱག་འཚལ་ལོ།།
རྣམ་དག་ཕྲིན་ལས་འོད་སྟོང་ལྡན་པ་རྒྱལ་བ་ནམ་མཁའི་ནོར་བུ་ཡིས།།
ཉོན་མོངས་ཐུན་གསུམ་གྱིས་གདུངས་འགྲོ་བློའི་མུན་སྨག་ཡོངས་སུ་སེལ་བ་ནི།།
རབ་ཏུ་གཟི་ལྡན་ཚ་ཟེར་སྟོང་འགྱེད་ཡི་དྭགས་རྒྱུ་ལས་རྒྱལ་བྱེད་ཅིང་།།
ལོག་སྡེའི་ཀུ་མུད་མོད་ལ་ཟུམ་བྱེད་དམུ་སྲས་སྲིད་པའི་མིག་ཅིག་རྒྱལ།།
ཤེས་རབ་མཚོན་གྱིས་སྲིད་པའི་རྩ་བ་གཅོད།།
བྱང་ཆུབ་སེམས་ཀྱིས་འགྲོ་ལ་མ་ལྟར་སྐྱོབ།།
ཚད་མེད་སྙིང་རྗེས་གདུལ་བྱ་ཐར་པར་འདྲེན།།
མཁྱེན་བརྩེའི་གཏེར་གྱུར་དགོངས་མཛོད་པ་ལ་འདུད།།
རྟག་ཏུ་དབེན་གནས་བཟུང་ནས་ཏིང་འཛིན་བསྒོམས།།
རང་རྒྱུད་ཞི་ཞིང་གཞན་རྒྱུད་གྲོལ་བར་མཛད།།
བྱང་ཆུབ་ཐུགས་འབྱོངས་གཞན་ཕན་སྒྲུབ་ལ་བརྩོན།།
j5



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཙང་པ་སྙིང་རྗེ་པ་ལ་ཕྱག་འཚལ་ལོ།།
བསྐལ་པ་དུ་མར་སྙིང་རྗེས་འགྲོ་ལ་དགོངས།།
ཉམ་ཐག་གཟིགས་ན་རང་གི་མ་རུ་ཤེས།།
རྟག་ཏུ་སྡུག་བསྔལ་ཅན་གྱི་དོན་མཛད་པ།།
སྨན་གོང་འདུལ་བ་འཛིན་པ་རྒྱལ་གྱུར་ཅིག། །
སྙིང་རྗེའི་སྟོབས་ཀྱིས་ཉམ་ཐག་འགྲོ་ལ་དགོངས།།
བྱམས་པའི་དཔུང་གིས་གནོད་པ་དང་དུ་ལེན།།
མཉམ་པའི་བློ་ཡིས་དགྲ་གཉེན་ཕྱོགས་རིས་བྲལ།།
དམ་པ་ཡབ་སྲས་རྗེས་འཛིན་མཆོག་རྣམས་བསྟོད།།
མ་ལུས་མཁྱེན་པའི་ཆ་ཤས་ཀུན་རྫོགས་ཤིང་།།
ཐུགས་རྗེའི་འོད་ཀྱིས་འགྲོ་བའི་ཚ་གདུངས་སེལ།།
མ་ནོར་ལམ་སྟོན་དྲིན་ཆེན་བླ་མ་ལ།།
དང་བའི་ཡིད་ཀྱིས་དད་པའི་མེ་ཏོག་འཐོར།།
བྱང་ཆུབ་སེམས་ཀྱི་ཡོན་ཏན་མ་རྫོགས་ཀྱང་།།
བྱང་ཆུབ་ལམ་ལ་འདུན་རྣམས་དགའ་སྟོན་དུ།
བྱང་ཆུབ་སེམས་དཔའི་གཞུང་བཟང་རྗེས་འ་
ས་འབྲེང་ནས།།
བྱང་ཆུབ་བསླབ་པའི་དོན་འདི་བཤད་པར་བྱ།།
56



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དེ་ལ་འདིར་བྱང་ཆུབ་སེམས་ཀྱི་བསླབ་པ་ཚིགས་སུ་བཅད་པ་བརྒྱ་རྩ་དགུ་
པའི་དོན་ཅུང་ཟད་འཆད་པ་ལ་གསུམ། ཀླད་ཀྱི་དོན། གཞུང་གི་དོན། མཇུག་
གི་དོན་ནོ། །དང་པོ་ལ་གསུམ། མཆོད་པར་བརྗོད་པ། བཤད་པར་དམ་བཅའ་བ།
ལམ་གྱི་རྩབ་ཡིན་པར་བསྟན་པའོ། །དང་པོ་ནི། གང་ལ་ ༢འདུད། ཅེས་ཟློ་ཀ་གཅིག་
ཡོན་ཏན་ཅེས་པ་དེ་ལ་བསྡུ་ན་ཉི་ཤུ་རྩ་བཞི་ཡོད་དེ། གང་ཞེ་ན། སྐུའི་ཡོན་
ཏན་འདབ་ཆགས་ཀྱི་རྒྱལ་པོ་དང་། མཚན་དང་ལྡན་པ་དཔེ་བྱད་ཡོངས་སུ་རྫོགས་
པ་གསུམ། གསུང་གི་ཡོན་ཏན་གསུང་ལྷང་ལྷང་སྙན་པ་སྒྲོགས་པ། བཀའ་རྒྱ་ཆེ་བ།
ལུང་གྲངས་མང་བ། མན་ངག་མདོ་འདུས་པ་དང་བཞི། ཐུགས་ཀྱི་ཡོན་ཏན་ལས།
སྤངས་པའི་ཡོན་ཏན་ཟག་པ་ཟད་པ་ཉོན་མོངས་མེད་པ། སེམས་ཤིན་ཏུ་རྣམ་པར་
གྲོལ་བ་དང་གསུམ། རྟོགས་པའི་ཡོན་ཏན་བྱེད་པ་བྱས་པ། རིག་པ་གསལ་བ།
སྟོབས་དང་ལྡན་པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ།
སོ་སོའི་སྒོ་གང་ལས་ཀྱང་མ་སྒྲིབ་པ། ཏིང་ངེ་འཛིན་རབ་ཏུ་གསལ་བ། རྣམ་པར་
ཐམས་ཅད་ཅིར་ཡང་མཁྱེན་པའི་ཡེ་ཤེས་དང་ལྡན་པ་དང་བརྒྱུད། འགྲོ་བ་འདུལ་
བའི་ཡོན་ཏན་བྱ་བ་བྱེད་པ། ཐུགས་རྗེ་ཆེ་བ། ཐབས་ལ་མཁས་པ། གཏོ་ཆེ་བ།
དཔྱད་རིང་པ། བླ་ན་མེད་པའི་དོན་གཏན་ལ་ཕེབས་པའི་ཡོན་ཏན་དང་དྲུག་སྟེ་
ཉི་ཤུ་རྩ་བཞིའོ། །དེ་དག་ཀྱང་སྡུད་པ་ཚིགས་སུ་བཅད་པ་ལས། འདབ་ཆགས་རྒྱལ་
པོ་བྱ་བ་བྱེད་པ་བྱས།། གསུང་སྙན་རིག་གསལ་སྟོབས་ལྡན་རྨད་དུ་བྱུང་། མི་བསྙེལ་
གཟུངས་ལྡན་སོ་སོའི་སྒོ་མ་བསྒྲིབས།། ཟག་ཟད་ཉོན་མོངས་མེད་ཅིང་ཏིང་འཛིན་
གསལ། སེམས་གྲོལ་ཐུགས་རྗེ་ཆེ་ཞིང་ཐབས་ལ་མཁས། གཏོ་ཆེ་དཔྱད་རིང་མཚན་
དང་དཔེ་བྱད་ལྡན། བཀའ་ཆེ་ལུང་མང་མན་ངག་མདོ་འདུས་ཤིང་།། ཐམས་ཅད་
མཁྱེན་ཅིང་བླ་མེད་ཡང་དག་དོན།། གཏན་ལ་ཕེབས་པའི་གཤེན་རབ་ཆེན་པོ་དེས།།
7



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཞེས་རྐང་པ་ཐ་མས་དེ་ལྟ་བུའི་ཡོན་ཏན་དེ་དག་གང་ལ་མངའ་ཟེར་ན། ཡང་དག་
པར་རྫོགས་པའི་སངས་རྒྱས་བདག་ཅག་གི་སྟོན་པ་གཤེན་རབ་མི་བོ་ལ་ཡོན་ཏན་
མཆོག་ཏུ་གྱུར་པ་དེ་རྣམས་མངའ་བ་ལ། དེ་ལ་ཡོན་ཏན་དེ་དག་མངའ་བར་མ་
ཟད། ཡོན་ཏན་དེ་ཉིད་སྒྲུབ་པའི་ཐབས་
བས་མཆོག་ཏུ་གྱུར་པའང་མངའ་བ་སྟེ།
དེ་ཡང་སངས་རྒྱས་དེའི་ཡོན་ཏན་ཡིན་པས་ན། དེ་ལྟ་བུའི་སྟོན་པ་དེ་དང་། སྟོན་
པ་དེའི་སྲས་སུ་གྱུར་པ་གཡུང་དྲུང་སེམས་དཔའི་ཚོགས་དང་བཅས་པ་རྣམས་ལ།
འདུད་ནི་བཀའ་
བཀའ་བརྟེན་བརྩམས་པ་པོས་ལུས་ངག་ཡིད་གསུམ་རྩེ་གཅིག་ཏུ་དྲིལ་
ནས་དེ་དག་གི་ཞབས་ཀྱི་པདྨོ་སྤྱི་བོས་བསྟིས་ཏེ་ཕྱག་འཚལ་ལོ་ཞེས་པའོ།།
གཉིས་པ་ནི། དེས་གསུང་xཙམ་བཤད། ཅེས་བློ་ཀ་གཅིག་སྟེ། རྣམ་པར་
ཐམས་ཅད་མཁྱེན་པའི་སྟོན་པ་དེས་གསུངས་པའི་བོན་ནི། བཀའ་རྒྱ་ཆེ་བ།
ལུང་གྲངས་མང་བ། མན་ངག་མདོར་འདུས་པ་ལ་སོགས་པ་གྲངས་ལས་འདས་
ཀྱང་། བསྡུ་ན་རྒྱུ་མཚན་ཉིད་ཀྱི་བོན་དང་འབྲས་བུ་གསང་སྔགས་ཀྱི་བོན་གཉིས་
ལ་འདུས་པ་ལས། རྒྱུ་བོན་ལའང་ཐེག་པ་མཆོག་དམན་གཉིས་ལས་འདི་ཐེག་པ་
ཆེན་པོའི་བོན་སྒོར་གྱུར་པའི་བཀའ་བསམ་གྱིས་མི་ཁྱབ་པ་ལས། བླ་ན་མེད་པའི་
གོ་འཕང་སྒྲུབ་པའི་ཐབས་བྱང་ཆུབ་ཀྱི་སེམས་རིན་པོ་ཆེ་གཉིས་ཀྱི་བསླབ་པ་གང་
ཞིག །དཔེར་ན་ས་གཞིའི་རྡོས་ཙམ་དུ་ཡོད་པ་ལས་རྡུལ་གྱིས་ཆ་ཙམ་ཞིག་བདག་
གིས་བཤད་དོ། །
གསུམ་པ་ནི། བླ་ན་༽འཐོབ། ཅེས་རྐང་པ་གཉིས་ཏེ། བླ་ན་མེད་པའི་འབྲས་
བུ་དེ་གང་ཞེ་ན། སྤངས་རྟོགས་ཉི་ཚེ་བ་དང་། མཐར་ཐུག་པ་གཉིས་ལས་མཐར་
ཐུག་པ། མྱང་འདས་ཞི་བ་མྱང་འདས་དང་། མི་གནས་མྱང་འདས་གཉིས་ལས་
མི་གནས་མྱང་འདས་ཏེ། དེ་གཉིས་ཐོབ་པ་ནི་བདག་ཅག་གི་སྟོན་པ་གཤེན་རབ་



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
མི་བོ་ལྟ་བུ་སྟེ། དེ་ནི་བྱང་ཆུབ་ཀྱི་སེམས་རིན་པོ་ཆེ་གཉིས་ལ་བློ་སྦྱོང་པས་འཐོབ་
པར་འགྱུར་བ་སྟེ། ཚིག་བཞིའི་མདོ་ལས། མ་རིག་ལུས་ཅན་གྱུར་པ་རྣམས།།
མ་དག་ལུས་ཀྱི་སྒྲོམ་བསལ་ནས། ཡེ་ཤེས་ལུས་ཅན་བསྐྱེད་བྱེད་ག བྱང་ཆུབ་སེམས་
ཀྱི་རྒྱུན་ལ་བསླབ། ཅེས་སོ། །
གཉིས་པ་གཞུང་གི་དོན་ལ་གཉིས། མདོར་བསྟན་པ། རྒྱས་པར་བཤད་
པའོ། །དང་པོ་ནི། བྱང་ཆུབ་པའོ།། ཞེས་བློ་ཀ་གཅིག་སྟེ། བྱང་ཆུབ་སེམས་མཆོག་
རིན་པོ་ཆེ། རྒྱུད་ལ་མ་སྐྱེས་པ་ལ་སྐྱེས་པར་བྱེད་པ་དང་
། སྐྱེས་པ་དེ་ཉིད་མི་ཉམས་
པར་བྱེད་པ་དང་། མི་ཉམས་པ་དེ་གོང་ནས་གོང་དུ་འཕེལ་བར་བྱེད་པ་དང་གསུམ་
གྱིས་བཤད་དེ། རྒྱས་བཤད་ཀྱིས་ཞིབ་ཏུ་བསྟན་པའོ། །
གཉིས་པ་རྒྱས་བཤད་ལ་གསུམ། བྱང་ཆུབ་ཀྱི་སེམས་རིན་པོ་ཆེ་མ་སྐྱེས་པ་སྐྱེས་
པར་བྱེད་པ། སྐྱེས་པ་མི་ཉམས་པར་བྱེད་པ། མི་ཉམས་པ་གོང་ནས་གོང་དུ་འཕེལ་
བར་བྱེད་པའོ། །དང་པོ་ལ་གཉིས། མི་མཐུན་ཕྱོགས་དགག་པ། མཐུན་ཕྱོགས་
ལ་བསླབ་པའོ། །དང་པོ་ནི། དམན་པའི་ལྡོག་དགོས། ཞེས་རྐང་པ་གསུམ་སྟེ།
རྣམ་རྩོད་པ་དང་རང་རྟོགས་གཤེན་རབ་པ་སྟེ། དམན་པའི་ཐེག་པ་གཉིས་ལས་
བརྒལ་ནས་རང་དོན་གཙོར་བྱེད་ཀྱི་དམན་སེམས་དེ་སྤངས་ལ། ཐུགས་རྗེ་སེམས་
དཔའ་དང་གཡུང་དྲུང་སེམས་དཔའ་སྤྲོས་མེད་པ་སྟེ། གཞན་དོན་གཙོར་བྱེད་
ཀྱི་ཐེག་པ་ཆེན་པོའི་སྒོར་འཇུག་པ་སྟེ། དེ་ལ་དུག་ཏུ་ཆེ་བ་ནི་རང་དོན་གཙོར་བྱེད་
ཡིན་པས། རྒྱལ་སྲས་གཏོ་བུ་འབུམ་སངས་བཞིན་དུ་རང་དོན་ལ་བློ་ལྡོག་དགོས་ཏེ།
ཅི་ལྟར་ན། རྒྱལ་བའི་སྲས་པོའི་ཞལ་ནས། ལྟ་སྤྱོད་ཟུང་དུ་འབྲེལ་ནས་བདག་ཉིད་
སྒོ་གཅིག་ཐར་པ་བས། ཁམས་གསུམ་ལས་ཀྱིས་འཁོར་བའི་མ་གྱུར་སེམས་ཅན་
རྣམས། ངེས་པས་དོན་དམ་མ་རྟོགས་འཁོར་བའི་གནས་སུ་འཁྱམས་པ་ལ།
)



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དེ་རྣམས་ལ་ཕན་ཅིག་གདགས་པར་བྱས་ན་ཅི་ལྟ་བུའི་ཐབས་ཀྱི་འགྲུབ་པ་ལགས།
ཞེས་སོ། །གཉིས་པ་མཐུན་ཕྱོགས་ལ་གཉིས། བྱང་ཆུབ་སེམས་ཀྱིས་རྒྱུ་ལ་བསླབ་
པ། བྱང་སེམས་རྒྱུད་ལ་བསྐྱེད་པའོ། །
དང་པོ་ལ་བཞི། བྱམས་འབུམ་གྱི་ལུགས་དང་། མདོ་ཡི་ལུགས་དང་། དྲང་
དོན་གྱི་ལུགས་དང་། སྲས་རྒྱུད་དྲང་སྲོངས་ཀྱི་ལུགས་སོ། །དང་པོ་ནི། འབུམ་
རྩ་༽དགུ་ཡིས་བསྐྱེད། ཅེས་རྐང་པ་གསུམ་སྟེ། ཁམས་བརྒྱད་གླེགས་བམ་བཅུ་
དྲུག་པ་དང་། དགེ་འབུམ་གླེགས་བམ་བཅུ་བཞི་པ་དང་། འདུལ་འབུམ་གླེགས་
བམ་བཅུ་དྲུག་པ་དང་། ལམ་འབུམ་གླེགས་བམ་བཅུ་དྲུག་པ་དང་། དོན་འབུམ་
གླེགས་བམ་ཉི་ཤུ་པ་དང་། འབུམ་དེ་རྣམས་ཀྱི་དོན་བསྡུས་པ་ནི་བྱམས་མ་རྩ་ཡི་
འབུམ་སྟེ། དེ་ལས་གསུངས་པ་ལྟར་ན་སེམས་བསྐྱེད་པའི་ཚུལ་ནི་དགུ་སྟེ། སེམས་
བསྐྱེད་པའི་རྒྱུ་དང་། རྟེན། ཡུལ། ཐབས། གནས། ཚུལ། དོན། སྟོབས།
འབྲས་བུ་དང་གཡུང་དྲུང་ཡན་ལག་དགུ་ཡིས་བསྐྱེད་པ་སྟེ། རྒྱུ་ནི་སེམས་ཏེ་སེམས་
དེ་ཡང་སེམས་སུ་གནས་པའི་དོན་གྱིས། བསྐྱེད་ན་གཤེན་རབ་ཀྱི་དགོངས་པར་
གྱུར་པ་ལ་ཚེགས་མེད་དེ། མུན་པ་ལོ་སྟོང་ལོན་ཀྱང་སྒྲོན་མེའི་རྐྱེན་གྱིས་སྐད་ཅིག་
གིས་འགྱུར་བ་བཞིན་ནོ། །རྟེན་ནི་ལྷ་དང་མིའི་འགྲོ་བ་རྣམས་སོ། །ཡུལ་ནི་རྫོགས་
པའི་སངས་རྒྱས། ཐབས་ནི་སྨོན་འཇུག་གི་སེམས། གནས་ནི་འཁོར་བའི་རྒྱ་མཚོ།
ཚུལ་ནི་གཞན་དོན་དང་ལྡན་པ། དོན་ནི་དམན་པ་ནས་བླ་མེད་དུ་གྱུར་པ།
སྟོབས་ནི་སེམས་དཔའི་སྤྱོད་པ་ལ་བསླབ་པ། འབྲས་བུ་ནི་རང་དོན་དང་ལྡན་མ་
མྱོང་བ་འཁོར་བ་མ་སྟོང་གི་བར་དུ་སེམས་ཅན་གྱི་དོན་བྱེད་པའོ།།
གཉིས་པ་ནི། མདོ་ལྟར་༽བསྐྱེད་དོ། །ཞེས་བློ་ཀ་གཉིས་ཏེ། མདོ་གཟེར་མིག་
ས་གསུངས་པ་ལྟར་ན། བོན་འཁོར་ཚིག་བཞི་ལས། བོན་རྣམས་གཞི་ནི་སྙིང་
60



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
རྗེ་ཡིན། ཞེས་པས། སྙིང་རྗེ་ནི་ཐེག་ཆེན་ལམ་གྱི་གཞི་ཡིན་པས་ཐོག་མཐའ་བར་
གསུམ་དུ་གལ་ཆེ་སྟེ། དཔེར་ན་ཞིང་ལ་ལོ་ཐོག་སྨིན་པར་བྱེད་པ་ལ། ཐོག་མཐའ་
བར་གསུམ་དུ་ཆར་ཆུ་གལ་ཆེ་བ་ལྟ་བུའོ། །རྒྱུ་མཚན་ཀྱང་བཤད་པར་བྱ་སྟེ།
ཐོག་མར་སྙིང་རྗེ་དེ་ཡོད་པས་སེམས་ཅན་ཐམས་ཅད་འཁོར་བ་ལས་གདོན་འདོད་
ཀྱིས་སངས་རྒྱས་དོན་དུ་གཉེར་བའི་བྱང་ཆུབ་ཀྱི་སེམས་རྒྱུད་ལ་སྐྱེ་བར་འགྱུར་ལ།
བར་དུ་དེ་ཡོད་པས་བྱང་ཆུབ་ཀྱི་སེམས་གོང་ནས་གོང་དུ་འཕེལ་ཏེ་ཚོགས་གཉིས་
རྫོགས་ནས་འབྲས་བུ་སངས་རྒྱས་འཐོབ་པར་འགྱུར་ལ། ཐ་མར་དེ་ཡོད་པས་སངས་
རྒྱུས་ནས་རང་ཉིད་ཞི་བར་མི་གནས་པ་སེམས་ཅན་གྱི་དོན་བྱེད་པར་འགྱུར་
བའོ། །རྗེ་བཙུན་དམ་པའི་ཞལ་ནས། གང་ལ་མགོ་མཆིས་པ་དེ་ལ་ནི་འཚོ་བ་མཆིས་
ལ། གང་ལ་སྙིང་རྗེ་མཆིས་པ་དེ་ལ་ནི་བྱང་ཆུབ་ཀྱི་སེམས་མཆིས་པ་ལ། གང་ལ་
བྱང་ཆུབ་ཀྱི་སེམས་མཆིས་པ་དེ་ལ་ནི་རྫོགས་པའི་སངས་རྒྱས་མཆིས་སོ།། ཞེས་
སོ། །དེ་ལ་འབད་ནས་བློ་སྦྱང་ཚུལ་ནི་ཐོག་མར་ཡིད་དུ་འོང་བ་ཕ་མ་ལ་སོགས་པའི་
མཐུན་ཕྱོགས་རྣམས་ཀྱི་སྡུག་བསྔལ་ལ་དམིགས་ནས་སྡུག་བསྔལ་དེ་དང་བྲལ་ན་
ཅི་མ་རུང་སྙམ་དུ་རིམ་དང་ཅིག་ཅར་དུ་བསྒོམ། དེ་ལ་མྱོང་བ་ཐོན་ནས་ཕན་གནོད་
མེད་པའི་བར་མ་རྣམས་ལ་དེ་བཞིན་དུ་བསྒོམ། དེ་ལ་མྱོང་བ་ཐོན་ནས་ཡིད་དུ་མི་
འོང་བའི་དགྲ་ལ་སོགས་པའི་མི་མཐུན་པའི་ཕྱོགས་རྣམས་ལ་སྔར་བཞིན་དུ་བསྒོམ།
དེ་ནས་སེམས་ཅན་ཐམས་ཅད་ལ་མཉམ་པོར་བསྒོམ་པའོ། །དཔེར་ན་ཡུར་བར་
ཆུ་འདྲེན་པའི་དུས་སུ་དང་པོ་གཤམ་བུ་དམའ་བ་རྣམས་ནས་རིམ་གྱིས་འདྲེན་པས་
གར་འདོད་དུ་འོང་བ་བཞིན་དུ། སྙིང་རྗེ་དེའང་མཐུན་ཕྱོགས་ནས་རིམ་གྱིས་མི་
མཐུན་པའི་ཕྱོགས་རྣམས་ལ་བསྒོམ་པས་སྙིང་རྗེ་སྐྱེ་སླ་བ་ཡིན་ནོ། །སྙིང་རྗེའི་ངོ་
བོ་ནི། གཞན་དག་སྡུག་བསྔལ་དང་བྲལ་འདོད་ཀྱི་བློ་སྟེ། ཚིག་བཞིའི་འགྲེལ་པ་
6



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལས། སེམས་ཅན་རྣམས་ནི་སྡུག་བསྔལ་དང་།། བྲལ་བར་འདོད་པའི་རྣམ་པར་
ཅན།། ཞེས་སོ། །དེ་ལ་འབད་ནས་བསྒོམ་པ་ནི་བཅོས་མའི་སྙིང་རྗེ། འབད་མེད་
ངང་གིས་སྐྱེས་པ་ནི་བཅོས་མ་མ་ཡིན་པའི་སྙིང་རྗེ། ཕྱོགས་རིས་དང་བྲལ་བ་ནི་
སྙིང་རྗེ་གཤའ་མ། མི་མཐུན་ཕྱོགས་ཡིན་ཀྱང་ཉམས་ཐག་མཐོང་ན་མས་བུ་ལ་སེམས་
བརྩེ་བ་དང་འདྲ་བ་དེ་ནི་ཚད་མེད་པའི་སྙིང་རྗེ། དཔེ་ནི་བུ་གཅིག་གི་མ་ལྟ་
བུའོ། །སུམ་བརྒྱ་པ་ལས། བུ་གཅིག་མ་ལྟར་བརྩེ་བའི་སྙིང་རྗེ་ནི།། འབད་མེད་ངང་
གིས་སྐྱེས་ཚེ་དེ་ཉིད་དེ།། ཐེག་ཆེན་ལམ་གྱི་གཞི་ཡིན་འབད་པས་སྦྱོང་། ཞེས་
སོ། །ངེས་ཚིག་ནི། ས་ལམ་འཕྲུལ་སྒྲོན་ལས། སྙིང་རྗེ་འགྲོ་ལ་སེམས་བརྩེ་བ།།
གདུང་ཞིང་བྱམས་པས་སྙིང་རྗེར་བརྗོད།། ཅེས་སོ། །དབྱེ་བ་གསུམ། སྡུག་བསྔལ་
དང་། རྐྱེན་དང་། དོན་ལ་དམིགས་པའི་སྙིང་རྗེའོ། །དང་པོ་ནི། བྱམས་འབུམ་
ལས། སྡུག་བསྔལ་ལ་དམིགས་སྙིང་རྗེ་ནི།། དམྱལ་བ་ཡི་དྭགས་བྱོལ་སོང་སོགས།།
སྡུག་བསྔལ་མྱོང་བ་ཐམས་ཅད་ཀུན།། རང་གི་དྲིན་ཆེན་མ་གྱུར་མེད།། འདི་དག་
ལ་དམིགས་སྙིང་རེ་རྗེ།། དེ་དོན་བྱང་ཆུབ་ཆེན་པོར་བྱ།། ཞེས་སོ། །གཉིས་པ་ནི།
དེར་ལས། རྐྱེན་ལ་དམིགས་པའི་སྙིང་རྗེ་ནི། བོན་རྣམས་རང་བཞིན་བདེ་ཆེན་ལ།།
དེ་དོན་མ་རྟོགས་དགྲ་དང་བགེགས།། འབད་རྩོལ་བྱས་ནས་གནོད་བྱེད་པ།།
རང་ལ་རང་གིས་རྔན་བགྲང་ཡིན།། མ་རྟོགས་པ་འདི་སྙིང་རེ་རྗེ།། ཞེས་སོ། །གསུམ་
པ་ནི། དེར་ལས། མི་དམིགས་པ་ཡི་སྙིང་རྗེ་ནི། ཡེ་གཤེན་དགོངས་པ་སྤྲོས་བྲལ་
ངང་། རང་གིས་རྟོགས་པའི་ནུས་མཐུ་ཡིས།། མ་རིག་ལོག་རྟོག་འགྲོ་བ་ལ། ཚད་
མེད་སྙིང་རྗེ་གདལ་པར་འབྱུང་།། ཞེས་སོ། །སྙིང་རྗེ་སྐྱེ་བའི་ཚད་ནི། ཚིག་བཞིའི་
འགྲེལ་པ་ལས། གཞན་གྱི་སྡུག་བསྔལ་ལ་བརྟེན་ནས།། རང་གི་བདེ་བ་འགོག་པར་
འགྱུར།། ཞེས་སོ། །སྙིང་རྗེ་ཚད་མེད་སྐྱེས་ན་ཚད་མེད་གཞན་གསུམ་གཅིག་གིས་
62



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གཅིག་བསྐྱེད་པ་འབྱུང་སྟེ། མདོ་ལས། སྙིང་རྗེ་ཚད་མེད་སྐྱེས་ནས་སྙིང་རྗེ་ཆེན་
པོའོ། །བྱམས་དགའ་བཏང་སྙོམས་གཅིག་གིས་གཅིག་བསྐྱེད་འབྱུང་། ཞེས་
སོ། །རྒྱུ་མཚན་ཀྱང་སྙིང་རྗེ་ཆེན་པོ་སྐྱེས་ན་དེ་ལ་ཚད་མེད་བཞིའི་ཡོན་ཏན་ལྡན་ཏེ།
མདོ་འདུས་ལས། ཨེ་མ་ངོ་མཚར་འདི་རེ་ཆེ།། ལྷ་ཡི་ཁྱེའུ་ཁྱོད་དགུ་ནི།། སྙིང་རྗེ་ཆེན་
པོ་སྐྱེས་ཚོད་ཀྱིས།། ཚད་མེད་བཞི་དང་ལྡན་པར་ངེས།། ཞེས་སོ། །དེ་དག་གཅིག་
གིས་གཅིག་ཅི་ལྟར་བསྐྱེད་ཅེ་ན། བྱམས་འབུམ་ལས། འདི་རྟོགས་སྙིང་རྗེ་བྱམས་
པ་སྐྱེ།། བྱམས་བྱས་རང་གཞན་དགའ་བར་འགྱུར།། དགའ་མགུ་བཏང་སྙོམས་ཆེན་
པོར་འཆར། ཚད་མེད་གཅིག་གིས་གཅིག་བསྐྱེད་འབྱུ།། ཞེས་པ་ལྟར། སྡུག་བསྔལ་
ཅན་གྱི་སེམས་ཅན་མཐོང་ན་སྙིང་རྗེའི་སྟོབས་ཀྱིས་དེ་སྡུག་བསྔལ་དེ་དང་འབྲལ་
འདོད་སྐྱེ་ལ། བྱམས་པས་སྡུག་བསྔལ་དེ་ལས་སྐྱོབ་པར་འགྱུར་ཏེ། རྗེ་བཙུན་དམ་
པའི་ཞལ་ནས། བྱམས་པ་བྱ་བ་ནི་སྙིང་རྗེ་བྱས་ནས་དེ་གར་བཞག་པས་མི་ཆོག་སྟེ།
དེའི་དོན་བྱེད་དགོས་པའོ། །དཔེར་ན་ཆུ་ཆད་ཀྱི་ཉེའུ་མཐོང་ཙམ་ན་སྙིང་རྗེ་བྱས་
ནས་བཞག་པས་མི་ཆོག་སྟེ། ཉེ་འདོན་བྱེད་རང་དགོས་པ་བཞིན་ནོ། །ཞེས་
སོ། །དགའ་བ་ནི་གཞན་དེ་སྡུག་བསྔལ་ལས་སྐྱོབ་པས་དེ་དགའ་བར་འགྱུར་ལ།
རང་ཡང་དགེ་སྦྱོར་དམིགས་སུ་སོང་བས་དགའ་བའོ། །གོང་གི་ཚད་མེད་གསུམ་
པོ་སྐྱེས་ནི་སྐྱེས་ལ། ཕྱོགས་ལྷུང་མེད་པ་དེ་ནི་བཏང་སྙོམས་ཚད་མེད་ཅེས་བྱ་སྟེ།
སྒོམ་རིམ་ལས། སྐྱེས་ལ་ཕྱོགས་སུ་མ་ལྷུང་བ། ཞེས་སོ། །དེ་ལྟར་རྗེ་བཙུན་དམ་པའི་
ཞལ་ནས། ཇོ་བོ་ཀུན་ཚད་མེད་པ་བཞི་པོ་འདི་རྒྱུད་ལ་སྐྱེས་ན་དགེ་སྦྱོར་འདིས་
ཆོག་གསུངས། ཚད་མེད་བཞི་པོ་འདི་ལ་བློ་ཡི་མྱོང་བ་ཐོན་ན་བྱང་ཆུབ་སེམས་ཀྱི་
རྒྱུ་ཡང་དག་པ་ཡིན་ཏེ། སྒྲོན་མ་མུན་སེལ་ལས། སྙིང་རྗེ་བྱམས་དགའ་བཏང་སྙོམས་
རྩེ་གཅིག་བསྒོམ། དེ་ལ་བརྟེན་ནས་ལྷག་པར་བྱང་ཆུབ་སེམས་ཀྱང་སྐྱེ།། ཞེས་སྙིང་
3



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རྗེས་སེམས་ཅན་རྣམས་སྡུག་བསྔལ་དང་འབྲལ་འདོད་དང་། བྱམས་པས་སྡུག་
བསྔལ་ལས་སྐྱོབ་པར་འདོད་པས། དེའི་དོན་གྱིས་བྱང་ཆུབ་ཏུ་སེམས་བསྐྱེད་པ་
སྐྱེ་བར་བྱེད་དོ། །
གསུམ་པ་ལ་གཉིས། མདོར་བསྟན་པ། རྒྱས་པར་བཤད་པའོ། །དང་པོ་ནི།
དྲང་དོན་༢པ་ལས་འབྱུང་། ཞེས་བློ་ཀ་གཅིག་དང་རྐང་པ་གཅིག་སྟེ། དྲང་དོན་
མུན་སེལ་སྒྲོན་མ་ལས་གསུངས་པ་ལྟར་ན་རྒྱུ་འབྲས་མན་ངག་བདུན་ལ་བློ་སྦྱོང་དགོས་
ཏེ། རྒྱུ་འབྲས་བདུན་ནི། རྫོགས་པའི་སངས་རྒྱས་བྱང་ཆུབ་ཀྱི་སེམས་ལས་འབྱུང་།
སེམས་དེ་ལྷག་བསམ་ལས་དང་
། བསམ་པ་དེ་སྙིང་རྗེ་ལས་དང་། སྙིང་རྗེ་བྱམས་
པ་ལས་དང་། བྱམས་པ་དྲིན་དུ་གཟོ་བ་ལས་དང་། དྲིན་དུ་གཟོ་བ་དྲིན་དྲན་ལས་
དང་། དྲིན་དྲན་པ་ནི་མར་ཤེས་པ་ལས་འབྱུང་བས་ན། ཐོག་མར་མར་ཤེས་པ་ནས་
རིམ་གྱིས་བློ་སྦྱོང་པའོ། །
གཉིས་པ་རྒྱས་བཤད་ལ་བདུན་ལས། དང་པོ་མར་ཤེས་པ་ནི། ཁམས་
གསུམ་༽ཞེས་པ་མེད། ཅེས་ཤློ་ཀ་གཅིག་དང་རྐང་བ་གཅིག་སྟེ། ཁམས་གསུམ་
གྱི་གནས་ན་འཁོར་བའི་སེམས་ཅན་སུའང་རུང་བ་འདི་དག་ལ། རང་གི་ཕ་མར་
མ་གྱུར་པ་ནི་སེམས་ཅན་གཅིག་ཙམ་དུ་ཡང་མེད་དེ། རྒྱུ་མཚན་གཅིག་ཏུ་འཁོར་
བ་ལ་ཐོག་མ་མེད་པས་རང་གི་སྐྱེ་བ་ལ་ཡང་ཐོག་མ་མེད་པས་ན་སྐྱེ་ཤི་གྲངས་མེད་
པར་བྱས་པ་དང་། གཉིས་སུ་ཡ་ཀི་སྲིད་པའི་རྩེ་མོ་མན་ཆད་ནས་མ་ཀི་དམྱལ་བའི་
གདན་ལ་ཐུག་པ་ཡན་ཆད་ཀྱི་འཁོར་བའི་གནས་རིས་དྲུག་པོ་ཀུན་ཏུ་ཡང་ནས་ཡང་
དུ་སྐྱེ་བ་བརྒྱུད་མར་བྱས་པ་དང་། གསུམ་དུ་ལུས་འདི་མ་བླངས་ཞེས་པ་ནི་ཡེ་མེད་
པའི་ཕྱིར་རོ། །སེམས་ཅན་ཐམས་ཅད་ལ་ཕ་མ་བུ་གཉེན་གྱི་འབྲེལ་པ་མ་གྱུར་པ་
མེད་པ་ཐམས་ཅད་མཁྱེན་པའི་ཞལ་ནས་ཀྱང་གསུངས་ཏེ། མདོ་ལས། ཁམས་
64



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གསུམ་འཁོར་བའི་སེམས་ཅན་ཟོ་ཆུ་བཞིན་དུ་བརྒྱུད། ཕ་མ་བུ་ཚ་ཚང་ཟླ་ལ་སོགས་
ཏེ། གཉེན་གདུང་འབྲེལ་པར་མ་གྱུར་གང་ཡང་མེད། ཅེས་སོ། །
གཉིས་པ་དྲིན་དྲན་པ་ལ་གཉིས། ཚེ་ད་རེས་ཀྱི་མ་ལ་བརྟེན་ནས་བསྒོམ་པ་དང་།
སེམས་ཅན་གཞན་རྣམས་དེ་བཞིན་དྲིན་ཆེ་བར་བསྒོམ་པའོ། །དང་པོ་ལ་གཉིས།
ད་ལྟར་མར་བྱས་པ། སྔོན་ཆད་མར་བྱས་པར་བསམ་པའོ། །དང་པོ་ལ་གསུམ།
ཐོག་མར་ལུས་བྱིན་པའི་དྲིན་ཆེ་བ། བར་དུ་ཟས་གོས་བྱིན་པའི་དྲིན་ཆེ་བ། ཐ་མར་
དགེ་ལ་སྦྱར་བའི་དྲིན་ཆེ་བར་བསམ་པའོ། །དང་པོ་ནི། མ་འདིསརང་ཉིད་འདམ།
ཞེས་བློ་ཀ་གཉིས་ཏེ། སེམས་ཅན་ཐམས་ཅད་མར་ཤེས་ནས་དེ་དག་གི་དྲིན་དྲན་
པ་ལ། ཐོག་མར་ཚེ་འདིའི་མ་ལ་དམིགས་ནས་བསྒོམས་ན་སྐྱེ་མྱུར་བས་དེ་ལྟར་བསྒོམ་
པར་བྱ་སྟེ། རང་གི་མ་མདུན་དུ་བསམ་ལ་དེ་ལ་དམིགས་ནས། མ་འདིས་བདག་
མངལ་དུ་བཟུང་ཙམ་ནས་མ་རང་གི་ལུས་ཀྱི་སྟོབས་ཉམས། བཞིན་ཀྱི་མདངས་
ཡལ། ཤེས་པ་རྨུགས་ནས་ཉམས་ཆུང་བར་གྱུར་ཏེ། སྒྲོན་མ་མུན་སེལ་ལས།
དང་པོ་བདག་ཉིད་མ་ཡི་ལྟོ་རུ་འཁྲིས་ཙམ་ནས། ཟས་ཀྱི་བྲོ་མཆོག་སྤངས་ནས་དང་
ཁ་གཏིང་ནས་ལོག །སྐྱིས་རྒྱུར་ལུས་པོའི་ཤེད་རྣམས་བྲི་བ་དང་། ཤ་ཤོར་མདོག་
ལོག་མགོ་ཡི་སྐྲ་ཡང་བྱི། ཡང་ཞིང་དར་བའི་ལུས་ཀྱང་ཕ་བོང་རྡོས་བཏགས་འདྲ།
གསལ་ཞིང་དྭངས་པའི་ཤེས་པ་ཕུགས་འཆོར་མུན་ལྟར་གཏིབ། མ་འདིས་ལུས་
ལ་ཟླ་བ་བཅུ་རུ་བདག་ཉིད་གཏེར་བཞིན་འཆང་། ཞེས་སོ། །ལུས་ལ་གནས་ཚེ་
མ་རང་གིས་གཙོ་བོར་མི་བྱེད་པར་བུ་ལ་གནོད་ན་རང་གི་བདེ་བ་དང་ཟས་གོས་
སོགས་ཀྱང་ཁྱད་དུ་བསད་ནས་སྤྱོད་ལམ་ཐམས་ཅད་བུ་རང་ལ་ཕན་པ་ཁོ་ན་གཙོ་
བོར་བྱེད། དེ་ནས་བཙས་ནས་ཀྱང་འབུ་རིད་ལྟ་བུ་དེ་རང་གི་སྙིང་ལྟར་གཅེས་པར་
བཟུང་ནས། འཇམ་པའི་གོས་ཀྱིས་དཀྲིས། ཤའི་དྲོད་ལ་གཅར། མངར་བའི་ནུ་
65



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཞོ་བསྣུན། ནམ་བུ་ལྕེས་བསྐྱོད། སྣབས་ཁས་ཕྱིས། མི་གཙང་བ་ལག་པས་བླངས།
བརྩེ་བའི་སེམས་ཀྱིས་བསྐྱངས། བྱམས་པའི་མིག་གིས་བལྟས། དགའ་བའི་འཛུམ་
གྱིས་བསུས། སྙན་པའི་མིང་ནས་བོས། དཀའ་དགུ་དང་དུ་བླངས། དྲན་བཅུ་སེམས་
ལ་བསྐྱེད་བསྐྱེད་ནས། བདག་རང་ལ་བྱམས་པ་ནི་མ་གཅིག་བུ་འདི་ཡིན་ཏེ།
བུ་ན་བ་ལས་རང་ན་བར་འདམ། བུ་ཤི་བ་ལས་རང་ཉིད་ཤི་བར་འདམ་ཞིང་།
སྐྱོ་ངལ་མེད་པར་གསོས་ཏེ། སྔ་མ་ལས། ཕྱི་རུ་བྱུང་ནས་ལྟས་ངན་སྲིན་བུ་འདྲ་བ་དེ།
ཁྱོད་ཀྱི་སྙིང་ལྟར་མེད་ཐབས་མེད་པ་དང་། དཀའ་དགུ་སྤྱད་པར་དྲན་པའི་འདུ་
ཤེས་ཀྱིས། ཆུང་བ་ཕུད་བུ་ཙམ་ནས་ཆེ་བ་གཡག་ཙམ་སྐྱེས། ཞེས་སོ། །གཉིས་པ་ནི།
འཇིག་རྟེན་དྲིན་ཆེའོ། །ཞེས་བློ་ཀ་གཅིག་སྟེ། ཅུང་ཟད་ནར་སོན་པ་དང་ཟས་
ཟ་ལུགས་གོས་གོན་ལུགས་གཏམ་བཤད་ལུགས་ཚུན་ཆད་ཀྱི་འཇིག་རྟེན་འདི་ཡི་
ཡོན་ཏན་གང་ཡང་གཞན་དང་བློ་གྲོས་མཉམ་པར་རང་གིས་གང་ཤེས་དེ་བསླབ་
པ་དང་གཞན་ལ་བསླབ་ཏུ་འཇུག །ཤ་ཐང་ཐང་དུ་འབད་ནས་བསགས་པའི་ཟས་
གོས་ནོར་རྫས་རང་གི་ཟ་མ་བྲ། གོན་མ་བྱ། སྤྱད་མ་བྲ་བ་རྣམས་ལས་ཀྱང་བཀྲེས་
སྐོམ་གྱི་དུས་སུ་བཟའ་བཏུང་། འཁྱག་པའི་དུས་སུ་གོས། ཕོངས་པའི་དུས་སུ་ནོར་
རྫས་རྣམས་འཕངས་མེད་དུ་བྱིན་པས་དྲིན་ཆེའོ། །ཡོ་བྱད་དེ་རྣམས་ཀྱང་བདེ་བླག་
ཏུ་རྙེད་ནས་མིན་གྱི་ཚེ་འདིར་གནོད་པ་སྡུག་བསྔལ་དང་གཏམ་ངན། ཕྱི་མར་གནོད་
པ་ལས་ངན་དང་ཉོན་མོངས་ལ་མ་འཛེམ་པར་བཙལ་ནས་བྱིན་པ་སྟེ། མུན་སེལ་
ལས། སྲོག་གཅོད་ལས་དང་མ་བྱིན་བླངས་པ་ཡང་།། བུ་དེ་ཆུད་ཀྱིས་དོགས་པའི་
རྒྱུ་ལས་བྱུང་།། གཡོ་སྒྱུ་ཟོལ་སོགས་ཁྲོམ་རྫུན་ཟེར་བ་ཡང་། བུ་དེ་རྒུད་ཀྱིས་དོགས་
པའི་རྒྱུ་ལས་བྱུང་། ཞེས་སོ། །གསུམ་པ་ནི། རྟེན་བཟང་ཐོབ་པ་ཡིན། ཞེས་བློ་
ཀ་གཅིག་སྟེ། བྱང་ཆུབ་སྒྲུབ་པའི་རྟེན་བཟང་པོ་མིའི་ལུས་སྲོག་འདི་བྱིན་ནས་ཀྱང་
66



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
མེ་དང་ཆུ་དང་གཡང་ས་ལ་སོགས་པ་ལ་བསྲུང་ཞིང་ད་ལྟ་འདི་ཙམ་དུ་བསྐྱེད་བསྲིང་
པ་དང་། སངས་རྒྱས་ཀྱི་བསྟན་པ་རིན་པོ་ཆེ་དང་མཇལ་བ་འདི་ཡང་མ་དྲིན་མོ་
ཚེ་འདི་ཡི་དྲིན་ལས་ཐོབ་པ་ཡིན་པས་ན་འདི་ལས་དྲིན་ཆེ་ཐབས་མེད་དོ་སྙམ་དུ་
བསམ། གཉིས་པ་ནི། འདི་ཙམ་བསྐྱངས། ཞེས་རྐང་པ་གཉིས་ཏེ། ཚེ་འདིར་
ཁོ་ན་དྲིན་ཆེ་བ་ཙམ་དུ་མ་ཟད་སྔོན་ཆད་ཀྱང་མ་གྲངས་མེད་བྱས་ཤིང་། ནམ་བྱས་
རེས་ཀྱིས་འདི་ལྟ་བུའི་དྲིན་ཤ་སྟག་གིས་བསྐྱངས་པ་ཡིན་སྙམ་དུ་བསྒོམ། ཕ་སོགས་
གཞན་རྣམས་ལའང་མར་བྱས་ཚུལ་བསམ་ལ་དེ་བཞིན་རིམ་གྱིས་བསྒོམ་
པའོ། །གཉིས་པ་ནི། འདི་བཞིན༢མ་བསྐྱངས་མེད། ཅེས་རྐང་པ་གཉིས་ཏེ།
ད་ལྟའི་མ་འདིས་བསྐྱངས་ཚུལ་ཁོ་ན་བཞིན་གྱིས་སེམས་ཅན་གཞན་ཀུན་གྱིས་ཀྱང་
སྔོན་ཆད་རང་ལ་མ་བསྐྱངས་བ་མེད་པའི་སེམས་ཅན་ཐམས་ཅད་དྲིན་ཆེ་ཚུལ་ལ་
བསམ་པར་བྱའོ། །
གསུམ་པ་དྲིན་གཟོ་བ་ལ་གཉིས། དྲིན་ལན་གཞན་གྱིས་མི་ཆོག་པ། བྱང་ཆུབ་
སེམས་ཀྱིས་ཆོག་པས་དྲིན་ལན་སྐོར་དགོས་པ་རྒྱུ་མཚན་དང་བཅས་པའོ། །དང་
པོ་ནི། ལག་མཐིལགསུངས། ཞེས་ཤློ་ཀ་གཅིག་སྟེ། འདི་དྲིན་གཟོ་དང་བྱམས་
སྙིང་ལྷག་བསམ་སོགས་ཀྱང་སྔར་བཞིན་ད་ལྟའི་མ་དང་ཕ་སོགས་ལ་རིམ་གྱིས་སྒོམ་
ཚུལ་ཤུགས་ལས་
པས་ཤེས་པར་བྱ་དགོས་ལ། འདི་ན་ཅིག་ཅར་དུ་སྒོམ་ཚུལ་བསྟན་པ་
ཡིན་པས་འདི་ལྟར། སེམས་ཅན་ཐམས་ཅད་མ་དྲིན་ཆེན་ཤ་སྟག་ཡིན་ན། །དེ་དག་
ལ་དྲིན་ལན་གང་གིས་ཆོག་ཟེར་ན། བྱང་ཆུབ་ཀྱི་སེམས་རིན་པོ་ཆེ་མ་གཏོགས་གང་
གིས་ཀྱང་མི་ཆོག་སྟེ། དྲང་དོན་མུན་སེལ་ལས། ལག་པའི་མཐིལ་བཞག་རི་རབ་
བསྐོར་ཡང་མའི་དྲིན་མི་ཁེར། སྤྱི་གཙུག་བཞག་ནས་སུམ་ཅུ་རྩ་གསུམ་སྐྱལ་ཡང་
མའི་དྲིན་མི་ཁེར། འཛམ་གླིང་ཞིམ་ཆུ་བཙལ་ནས་གསོས་ཀྱང་མའི་དྲིན་མི་ཁེར།
67



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཞེས་གསུངས་སོ། །གཉིས་པ་ནི། དྲིན་གྱིས་༢འཇལ་དགོས། ཞེས་བློ་ཀ་གཉིས་
དང་རྐང་པ་གཅིག་སྟེ། ཐོག་མ་མེད་པའི་དུས་ནས་དྲིན་ཆེན་པོ་ཤ་སྟག་གིས་བསྐྱངས་
བའི་མ་རྒན་རྣམས་བདག་འཛིན་ཉོན་མོངས་པའི་གདོན་གྱིས་སེམས་རྩ་དཀྲུགས་
ནས་ཤེས་པ་ལ་རང་དབང་མ་ཐོབ་པར་སྨྱོ། མངོན་མཐོ་དང་ངེས་ལེགས་ཀྱི་ལམ་
ནི་མ་རིག །བལྟ་བའི་མིག་ནི་ལྡོངས། དགེ་བའི་བཤེས་གཉེན་གྱི་དམིགས་བུ་དང་
ནི་བྲལ། སྤྱིར་འཁོར་བ་དང་། ཁྱད་པར་ངན་སོང་གི་གཡང་ས་ཆེན་པོ་འཇིགས་
སུ་རུང་བར་འགྲིམ་པ་འདི་རྣམས་ཡལ་བར་འདོར་ན་དེ་ལས་ཁྲེལ་བ་ཅི་ཡོད།
དཔེར་ན་མ་དེ་སྡུག་བསྔལ་གྱི་འདམ་ཆེན་པོ་ལ་ལྷུང་ནས་ཡོད་པ་དེ་བུ་དེས་རིག་ན།
མ་དེས་ཀྱང་བུ་དེ་ལ་མི་རེ་ན་སུ་ལ་རེ། བུ་དེ་ལ་ཡང་མ་དེ་འཇིགས་པ་དེ་ལས་སྒྲོལ་
བ་མི་འབབ་ན་སུ་ལ་འབབ། དེ་བཞིན་དུ་བདག་གི་མ་རྒན་དྲིན་ཆེན་རྣམས་གཙིགས་
མེད་དུ་དོར་ནས་རང་ཉིད་གཅིག་པུ་འཁོར་བ་ལས་ཐར་པ་དོན་གཉེར་བྱེད་ན་དེ་
ནི་དམ་པ་རྣམས་ཀྱིས་སྨད་པའི་གནས་སོ། །དེ་ལྟ་བུའི་དྲིན་ཆེན་འདོར་བ་ནི་ཕལ་
པ་རྣམས་ལའང་མི་རིགས་ན་བདག་གིས་དེ་འདྲ་ག་ལ་རུང་སྟེ་ཤིན་ཏུ་མི་རུང་
ངོ་། །དེ་བས་ན་མ་རྒན་རྣམས་ལ་དྲིན་གྱི་ལན་འཇལ་དགོས། འོ་ན་ཕན་ལན་བྱེད་
པ་དེ་ཇི་ལྟ་བུ་ཞིག་བྱ་སྙམ་ན། འཇིག་རྟེན་གྱི་ཟས་གོས་ལོངས་སྤྱོད་མངའ་ཐང་
སོགས་ཀྱིས་ཕན་བཏགས་ནའང་རང་ཉིད་ཚོགས་བསགས་པའི་ཡན་ལག་ཏུ་འགྱུར་
མོད། མ་འདི་རྣམས་ལ་ཕུགས་སུ་མི་ཕན་གྱི་སྟེང་དུ་འཕྲལ་ཟག་བཅས་ཀྱི་བདེ་བ་
ཙམ་ལ་གཡེངས་ནས་སྡིག་པ་བསགས་ནས་སྡུག་བསྔལ་གྱི་རྒྱུར་འགྲོ་བ། དཔེར་
ན་རྨ་འབྲས་ལ་ཚྭ་ཆུ་བཏབ་པ་ལྟར་འདུག་པས་འཁོར་བའི་བདེ་བ་ཙམ་ལ་སྦྱར་
བ་ནི་དོན་ཆེན་པོར་མི་འགྱུར་བས། དེས་ན་འདི་རྣམས་ཐར་པ་དང་ཐམས་ཅད་
མཁྱེན་པའི་གོ་འཕང་ཐོབ་པ་ཞིག་བྱ་དགོས་སྙམ་དུ་ཡིད་འགྱུར་གྱི་མྱོང་བ་མ་ཐོན་
68



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བར་དུ་བསྒོམ་མོ།
བཞི་པ་བྱམས་པ་བསྒོམ་པ་ནི། དེ་བས་འཕྲད་པར་བྱ། ཞེས་རྐང་པ་གསུམ་
སྟེ། དེ་ལྟར་སེམས་ཅན་ཐམས་ཅད་གཉེན་དུ་སྒོམ་པ་ནི་ཡིད་འོང་སྐྱེད་པའི་ཆེད་
ཡིན་ལ། གཉེན་གྱི་མཐར་ཐུག་ནི་མ་ཡིན་པས་མར་སྒོམ་པ་དང་
། དེའི་དྲིན་དྲན་
པ་དང་། དྲིན་ལན་གཟོ་བ་གསུམ་ནི་ཡིད་དུ་འོང་ཞིང་གཅེས་པ་སྒྲུབ་བྱེད་ཡིན་
ལ། སེམས་ཅན་ལ་བུ་གཅིག་པ་ལྟར་སྙིང་དུ་སྡུག་པར་འཛིན་པའི་བྱམས་པ་ནི་དེ་
གསུམ་གྱི་འབྲས་བུ་ཡིན་ཏེ། དེས་སྙིང་རྗེ་བསྐྱེད་པར་བྱེད་དོ། །བྱམས་པའི་ངོ་བོ་ནི།
ཚིག་བཞིའི་འགྲེལ་པ་ལས། སེམས་ཅན་རྣམས་ནི་བདེ་བ་དང་། འཕྲད་པར་
འདོད་པའི་བསམ་པ་ཅན། གཞན་ལ་ཕན་སེམས་སྐྱེ་བར་འགྱུར། ཞེས་སོ། །བསྒོམ་
ཚུལ་ནི་མ་རྒན་དྲིན་ཅན་འདི་རྣམས་ལ་ཟག་མེད་ཀྱི་བདེ་བ་ག་ལ་ཡོད། ཟག་བཅས་ཀྱི་
བདེ་བ་ཙམ་ཡང་མི་འདུག །ད་ལྟར་བདེ་བ་རློམ་པ་འདི་དག་ཀྱང་སྡུག་བསྔལ་དུ་
འགྱུར་ནས་འགྲོ་བར་འདུག །བདེ་བ་ཞིག་འདོད་ནས་འབད་རྩོལ་བྱས་ཀྱང་བླང་
དོར་ལ་རྨོངས་པའི་དབང་གིས་སྡུག་བསྔལ་གྱི་རྒྱུ་འབའ་ཞིག་ལས་གཏན་བདེའི་རྒྱུ་
སྒྲུབ་མི་ཤེས། དེས་ན་འདི་རྣམས་ལ་བདེ་བ་རྣམ་དག་ཅིག་གཏན་ནས་མི་འདུག་
སྙམ་དུ་བདེ་བས་འཕོངས་ཚུལ་བསམ་ལ། བདེ་བས་འཕོངས་པའི་མ་རྒན་འདི་
རྣམས་བདེ་བ་དང་ལྡན་ན་ཅི་མ་རུང་། གནས་སྐབས་དང་མཐར་ཐུག་ཡང་དག་
གི་བདེ་བ་དང་འཕྲད་པར་གྱུར་ཅིག །ཕྲད་པར་བྱའོ་སྙམ་དུ་བསམ་པ་སྟེ། སྔ་མ་
ལས། ཟག་བཅས་ཟག་པ་མེད་པ་ནི།། གནས་སྐབས་མཐར་ཐུག་བདེ་བ་བསྒོམ།།
ཞེས་སོ། །
ལྔ་པ་སྙིང་རྗེ་བསྒོམ་པ་ནི། སྡུག་བསྔལ་ ༢བྲལ་བར་བྱ། ཞེས་རྐང་པ་གསུམ་སྟེ།
མ་རྒན་འདི་རྣམས་ལ་སྡུག་བསྔལ་གྱིས་དངོས་སུ་གནོད་ཅིང་། ཀུན་འབྱུང་གིས་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བརྒྱུད་ནས་གནོད་པས། སྡུག་བསྔལ་རྒྱུ་དང་བཅས་པས་ཡུན་རིང་བར་མནར་
འདུག་སྙམ་དུ་སྡུག་བསྔལ་གྱིས་མནར་ཚུལ་བསམ་ལ། བདག་གི་མ་རྒན་རིགས་
དྲུག་གི་གྲོང་ཁར་འགྲོ་བ་འདི་དག་སྡུག་བསྔལ་དང་བྲལ་ན་ཅི་མ་རུང་། སྡུག་བསྔལ་
དང་སྡུག་བསྔལ་གྱི་རྒྱུ་དེ་དང་བྲལ་བར་གྱུར་ཅིག །བྲལ་བར་བྱའོ་སྙམ་དུ་བསམ་
སྟེ། སྔ་མ་ལས། སྡུག་བསྔལ་དག་གིས་རྣམ་པར་མནར།། དེ་དང་ཡོངས་སུ་བྲལ་
འདོད་པའི།། སྙིང་རྗེ་ཆེན་པོ་བསྒོམ་པར་བྱ།། ཞེས་སོ། །
དྲུག་པ་ལྷག་བསམ་བསྒོམ་པ་ནི། འདི་དག་xབཀོད་པར་བྱ། ཞེས་རྐང་པ་
གསུམ་སྟེ། མ་རྒན་འདི་དག་སྡུག་བསྔལ་ཐམས་ཅད་དང་ཡོངས་སུ་བྲལ་ནས་བདེ་
བ་ཀུན་དང་ལྡན་པ་ཞིག་ངེས་པར་བདག་གིས་བྱའོ། །ཁྱད་པར་སྒྲིབ་གཉིས་བག་
ཆགས་དང་བཅས་པ་སྤངས་པའི་རྫོགས་པའི་སངས་རྒྱས་ཀྱི་ས་ལ་བཀོད་པར་
བྱའོ། །སྙམ་དུ་བསམ་པའོ། །འདི་དྲིན་གཟོའི་སྐབས་སུ་ཡང་ཅུང་ཟད་བྱུང་མོད་
ཀྱང་དེ་ནི་དེ་ལྟར་འདོད་པ་ཙམ་ཡིན་ལ། འདིར་བསྟན་པ་ནི་སྡུག་བསྔལ་དང་བྲལ་
ན་དང་བདེ་བ་དང་ལྡན་ན་སྙམ་པའི་བྱམས་སྙིང་རྗེས་མི་ཆོག་གི །སེམས་ཅན་རྣམས་
ལ་བདག་གིས་ཕན་བདེ་བསྒྲུབ་བོ་སྙམ་པའི་བསམ་པ་དམ་བཅའ་དང་བཅས་པ་
དགོས་ལ། དེ་ནི་བྱམས་སྙིང་རྗེས་བསྐྱེད་དགོས་པར་བསྟན་པ་ཡིན་ནོ།།
བདུན་པ་བྱང་ཆུབ་ཀྱི་སེམས་བསྒོམ་པ་ནི། དེ་ལྟར་རྣཐོབ་པར་བྱ། ཞེས་བློ་
ཀ་གཅིག་དང་རྐང་པ་གཅིག་སྟེ། དེ་ལྟ་བུའི་ལྷག་བསམ་གྱི་སྐབས་སུ་འགྲོ་བ་སྒྲོལ་
བར་བདག་གིས་དམ་བཅས་པ་ལ། དམ་བཅས་དེ་ནི་བདག་གིས་ད་ལྟའི་གནས་
སྐབས་འདི་ལྟ་བུས་སྒྲུབ་མི་ནུས་ན། དེ་བཞིན་དུ་སྒྲུབ་པའི་ནུས་པ་ནི་སུ་ལ་ཡོད་
བསམ་པས། དེ་ནི་ཚངས་པ་དང་བརྒྱ་བྱིན་ལ་མེད་དེ། ཁོ་རང་ཡང་འཁོར་བའི་
སྡུག་བསྔལ་གྱིས་དམ་དུ་བཅིངས་པས་སོ། །ཐེག་དམན་རྣམས་ལ་མེད་དེ། རང་
70



སྐྱབས་འགྲོ་དང་བྱང་སེ
སེམས་ཞིང་འགྲེལ་སོགས་ཀྱི་སྐོར།
ཉིད་གཅིག་པུ་ཞི་བདེ་དོན་གཉེར་ཅན་ཡིན་པས་སོ། །གཡུང་དྲུང་སེམས་དཔའ་
རྣམས་ལ་མེད་དེ། མཁྱེན་བརྩེའི་ཡོན་ཏན་ལ་ཆགས་ཐོབ་ཏུ་ཡོད་པས་སོ། །དེས་
ན་དེ་ལྟ་བུ་བསྒྲུབ་པའི་ནུས་པ་ནི་སངས་རྒྱས་དངོས་ལ་ཡོད་དོ། །སངས་རྒྱས་ནི་
སྐྱོན་ཀུན་ཟད་ཡོན་ཏན་ཀུན་ལྡན། ཀུན་ལ་ཐུགས་རྗེ་ཉེ་རིང་མེད་པར་འཇུག་ཅིང་།
ཕན་བཏགས་མ་བཏགས་ཀུན་གྱི་དོན་མཛད་པ། སྐུ་ངོ་བོ་ཉིད་མ་འགྱུར་བཞིན་
དུ་གདུལ་བྱ་གང་ལ་གང་འདུལ་གྱི་སྤྲུལ་པ་ཅིར་ཡང་སྟོན་ནས་སྐད་ཅིག་རེ་རེ་ལའང་
སེམས་ཅན་དཔག་ཏུ་མེད་པ་སྨིན་གྲོལ་གྱི་ལམ་ལ་བཀོད་པ། གསུང་གི་རང་བཞིན་
གདུལ་བྱ་གང་ལ་གང་འཚམས་ཀྱིས་བོན་ཅིར་ཡང་སྟོན་པ། ཐུགས་འཁྲུལ་མེད་
ཀྱི་དོན་ལ་གནས་བཞིན་དུ་གདུལ་བྱའི་ཁམས་དང་དབང་པོ་བསམ་པའི་རིམ་པ་
ཐམས་ཅད་ཕྲ་ཞིང་ཕྲ་བ་ནས་མཁྱེན་པ། ཡོན་ཏན་སེམས་ཅན་ལ་གང་འདོད་འབྱུང་
ཞིང་། ཕྲིན་ལས་འགྲོ་བ་ཕྱོགས་མེད་དུ་འདྲེན་པའི་བདག་ཉིད་ཅན་ཏེ། ཚངས་
པ་གཙུག་ཕུད་ཀྱིས་སྟོན་པ་ལ་ཆེ་བའི་ཡོན་ཏན་བརྒྱ་རྩ་བརྒྱད་ཀྱི་སྒོ་ནས་བསྟོད་
པ་ལས། ཀྱེ་མ་སྟོན་པ་གཤེན་རབ་ནི། མཁྱེན་པ་མ་འགགས་ཐུགས་རྗེ་ཆེ།། དོན་
དང་མན་ངག་རྟོགས་པ་ལྡན།། མི་འགྱུར་སྐུ་ནི་ཅིར་ཡང་སྣང་།། རང་བཞིན་མེད་
གསུང་ཅིར་ཡང་སྒྲོགས།། ཐུགས་ཉིད་འཁྲུལ་མེད་དོན་ལ་མཁས།། རྟོགས་པའི་ལྟ་
བ་དབྱིངས་ཉིད་རྟོགས།། ཡོན་ཏན་རིན་ཆེན་ནོར་བུ་འདྲ།། ཕྲིན་ལས་ཕྱོགས་མེད་
འགྲོ་བ་འདྲེན།། མཁྱེན་པའི་ཡེ་ཤེས་ཐམས་ཅད་གསལ། གོང་ན་གཞན་མེད་བླ་
ན་མེད།། ཅེས་སོ། །དེ་ལྟ་བུའི་ཡོན་ཏན་རྣམས་དྲན་པ་དྭངས་བའི་དད་པ་དང་།
ཡོན་ཏན་དེ་ཐོབ་འདོད་མོས་པའི་དད་པ། དེ་ལས་བློ་ཕྱིར་མི་ལྡོག་པ་ཡིད་ཆེས་
པའི་དད་པ་སྟེ། ས་ལམ་འཕྲུལ་སྒྲོན་ལས། ཡུལ་ལ་མོས་པའི་བློ་གཏད་པ། དད་
པ་ཡིན་ཏེ་དྭངས་བ་དང་། མོས་པ་དང་ནི་ཡིད་ཆེས་གསུམ།། ཞེས་སོ། །དེས་ན་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དད་པ་དེ་གསུམ་གྱིས་དྲངས་ནས་བདག་གིས་མ་རྒན་འགྲོ་བ་ཀུན་གྱི་དོན་དུ་བླ་
ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་
ཀྱང་ཐོབ་པར་བྱའོ་སྙམ་པ་ནི་སེམས་བསྐྱེད་ཀྱི་ངོ་བོ་ཡིན་ཏེ། སུམ་བརྒྱ་པ་ལས།
བྱང་ཆུབ་སེམས་བསྐྱེད་གཞན་གྱི་དོན་ཕྱིར་དུ།། སངས་རྒྱས་ཐོབ་འདོད་བློ་ཡིན་
ལུང་ལས་གསུངས། །ཞེས་སོ། །དབྱེ་བ་ནི་སྨོན་འཇུག་གཉིས་ཏེ། སྒྲོན་མ་མུན་སེལ་
ལས། སྨོན་པ་ཁམས་གསུམ་སེམས་ཅན་དོན་ལ་སྨོན་བྱེད་ཅིང་།། འཇུག་པ་དེ་ཡི་
རྒྱུ་ལ་རབ་ཏུ་བརྩོན་པའོ། །ཞེས་འདི་གཉིས་ཀྱི་ཁྱད་པར་སྡོམ་པས་ཟིན་མ་ཟིན་
གྱིས་བྱེད་པའོ། །
བཞི་པ་ལ་གཉིས། མདོར་བསྟན་དང་། རྒྱས་བཤད་དོ། །དང་པོ་ནི། སྲས་
རྒྱུད་༽སེམས་བསྐྱེད་ལ། ཞེས་རྐང་པ་གཉིས་ཏེ། སྲས་རྒྱུད་དྲང་སྲོང་ཐེག་པའི་
ལུགས་ལྟར་ན་བདག་དང་གཞན་དུ་བརྗེ་བའི་བྱང་ཆུབ་ཀྱི་སེམས་བསྐྱེད་པའི་ཚུལ་
ནི་གང་ཞེ་ན་རྒྱས་བཤད་ནས་བསྟན་པར་བྱའོ། །གཉིས་པ་ལ་གསུམ། རང་གཅེས་
པར་འཛིན་པའི་ཉེས་དམིགས། གཞན་གཅེས་པར་འཛིན་པའི་ཕན་ཡོན། རང་
གཞན་བརྗེ་བའི་སེམས་བསྒོམ་པའོ། །
དང་པོ་ནི། རང་བདེ་xརྐང་པ་གཅིག་སྟེ། སེམས་ཅན་རྣམས་ཀྱི་རང་ཉིད་
གཅིག་པུ་བདེ་བར་འདོད་ནས་རང་དོན་འབའ་ཞིག་བསྒྲུབས་པས་འཁོར་བ་ལས་
མ་ཐར་པ་སྡུག་བསྔལ་བ་སྟེ བཞི་བཅུ་པ་ལས། སྡུག་བསྔལ་མ་ལུས་རང་བདེ་འདོད་
ལས་བྱུང་། ཞེས་སོ། །
གཉིས་པ་ནི། གཞན་བདེ་༽སངས་རྒྱས་སོ། །ཞེས་རྐང་པ་གསུམ་སྟེ། སངས་
རྒྱས་ཀྱིས་གཞན་ཁོ་ན་བདེ་བར་འདོད་ནས་གཞན་དོན་འབའ་ཞིག་བསྒྲུབས་པས་
སངས་རྒྱས་པ་སྟེ། བདག་ཅག་གི་སྟོན
སྟོན་པ་འདི་ཞེ་སྡང་དབང་གིས་དམྱལ་བར་སྐྱེས་
72



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ནས་ལྕགས་ཀྱི་སོག་ལེ་འདྲེན་དུས་ནས་ཐུགས་རྒྱུད་ལ་གཞན་ཕན་གྱི་སེམས་སྐྱེས་
ནས་བཟུང་བསྐལ་པ་གྲངས་མེད་གསུམ་དུ་ཚོགས་བསགས། གྲངས་མེད་གསུམ་
དུ་སྒྲིབ་པ་སྦྱངས་ནས་མཐར་ཐུག་མངོན་པར་རྫོགས་སངས་རྒྱས་པ་སྟེ། སྔ་མ་ལས།
རྫོགས་པའི་སངས་རྒྱས་གཞན་ཕན་སེམས་ལས་འཁྲུངས། ཞེས་དང་། མདོ་འདུས་
ལས། དམྱལ་བ་སོག་ལེས་དྲ་དུས་སུ།། ང་གཅོད་གཏུབ་ལས་སྙིང་རྗེ་སྐྱེས།། ཞེས་
གསུམ་པ་ནི། གང་ཞིག་༽བརྗེ་བར་བྱ། ཞེས་ཟློ་ཀ་གཅིག་སྟེ། གང་ཞིག་ཡིན་
ཀྱང་རུང་སྟེ་སེམས་ཅན་བསྐྱབ་པར་འདོད་ནས་སངས་རྒྱས་སྒྲུབ་པ་དེས་བདག་
གཞན་བརྗེ་བའི་བྱང་ཆུབ་ཀྱི་སེམས་དེ་མ་བསྒོམ་ན་སངས་རྒྱས་གཏན་ནས་མི་ཐོབ་
པས་དེ་བསྒོམ་པ་ལ། ད་ལྟའི་མ་དང་ཕ་དང་གཞན་སྡིག་སྡུག་ནད་ཅན་རྣམས་ལ་
རིམ་གྱིས་བསྒོམ་སྟེ། འདིར་སྡུག་བསྔལ་གྱིས་ཉམ་ཐག་པ་གང་རུང་ཞིག་
རང་མདུན་དུ་དམིགས་ལ། རང་གི་སྣ་བུག་ནས་རླུང་ནང་དུ་རྔུབ་པ་དང་མཉམ་དུ་
དེའི་སྡིག་པ་དང་སྡུག་བསྔལ་ཐམས་ཅད་འོད་ཟེར་ནག་པོའི་རྣམ་པའི་རླུང་གིས་དྲངས་
ཏེ་ཁོའི་སྣ་བུག་གཡོན་ནས་ཐོན། རང་གི་སྣ་བུག་གཡས་ནས་ཞུགས་ཏེ་སྙིང་ནང་
དུ་ནག་བུང་ངེར་བྱུང་བས་དེ་སྡུག་བསྔལ་དང་བྲལ་ནས་ལུས་སྟོང་པར་སོང་བར་
བསྒོམ། ཡང་རང་གི་སྣ་བུག་ནས་རླུང་སངས་ཀྱིས་བུས་པ་དང་མཉམ་དུ་རང་གི་
བདེ་བ་དང་དགེ་བ་ཐམས་ཅད་འོད་ཟེར་དཀར་པོའི་རྣམ་པའི་རླུང་གི་རྟ་ལ་བསྐྱོན་
ནས་རང་གི་སྣ་བུག་གཡོན་ནས་ཐོན་ཁོ་ཡི་སྣ་བུག་གཡས་ནས་ཞུགས་ཏེ་ལུས་བདེ་
དགེས་གང་ནས་བདེ་བ་དང་ལྡན་པར་བསྒོམ་སྟེ། བཞི་བཅུ་པ་ལས། དེ་ཕྱིར་བདག་
བདེ་གཞན་གྱི་སྡུག་བསྔལ་གཉིས། ཡང་དག་བརྗེ་བ་བདག་གིས་ཅི་མི་བྱེད།།
ཅེས་སོ། །དེ་ལྟར་བདག་དང་གཞན་དུ་བརྗེ་བ་འདི་ཡང་ཡང་བསྒོམས་ནས།
73



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དེ་ནས་སེམས་ཅན་ཐམས་ཅད་བདེ་བ་ཀུན་དང་ལྡན། སྡུག་བསྔལ་ཀུན་དང་བྲལ་
བ་ཞིག་བྱ་དགོས་པ་ལ། དེ་ནི་སངས་རྒྱས་མ་གཏོགས་གང་གིས་ཀྱང་མི་ནུས་པས།
དེས་ན་བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་འབྲས་བུ་ཐོབ་
པར་བྱའོ་སྙམ་དུ་ཡང་ཡང་བསྒོམ་མོ། །
དོན་གཉིས་པ་བྱང་
ཉིས་པ་བྱང་སེམས་རྒྱུད་ལ་བསྐྱེད་པ་ལ་བཞི། རང་རྒྱུད་ལ་བྱང་སེམས་
ཆོ་གས་བསྐྱེད་པ། གཞན་རྒྱུད་ལ་བྱང་སེམས་སྨོན་ལམ་གྱིས་བསྐྱེད་པ། ཉམས་
པ་བཤགས་ནས་ཐུགས་རྗེའི་རྗེས་བཟུང་གསོལ་བ། སྤྲོ་བ་བསྐྱེད་ཅིང་ནན་ཏན་
བཟུང་བའོ། །
དང་པོ་ལ་གཉིས། སྔོན་བྱུང་གི་ཆོ་ག་དང་། དེའི་རྗེས་སུ་བསླབ་པའི་ཆོ་གའོ། །
དང་པོ་ནི། ཇི་ལྟར་xམཛད་ལྟར། ཞེས་བློ་ཀ་གཅིག་སྟེ། གོང་གི་དད་པ་གསུམ་
གྱིས་ཡིད་དྲངས་པས་བླ་མ་དང་སངས་རྒྱས་དབྱེར་མེད་དུ་སྤྱི་བོར་བསྒོམས་པའི་
རྗེས་སུ་ཟློས་པར་མོས་ལ། ཇི་ལྟར་སྔོན་གྱི་རྒྱལ་བ་གཤེན་རབ་མཆོག་རྣམས་དང་།
རྒྱལ་བའི་སྲས་པོ་གཡུང་དྲུང་སེམས་དཔའ་རྣམས་ཀྱིས་བླ་ན་མེད་པའི་བྱང་ཆུབ་
མཆོག་ཏུ་སེམས་བསྐྱེད་པ་དང་། བྱང་ཆུབ་སེམས་དཔའི་བསླབ་པ་རྣམས་ལ་དེ་
དག་རིམ་པ་བཞིན་དུ་བསླབ་པར་མཛད་པ་ལྟར། ཞེས་འོག་ཏུ་སྦྲེལ་ལ། གཉིས་
པ་ནི། བདག་ཀྱང་（བསླབ་པར་བགྱི། ཞེས་རྐང་པ་གསུམ་སྟེ། བདག་ཀྱང་བླ་
ན་མེད་པའི་བྱང་ཆུབ་མཆོག་ཏུ་སེམས་བསྐྱེད་ཅིང་། བྱང་ཆུབ་སེམས་དཔའི་བསླབ་
པ་རྣམས་ལ་དེ་བཞིན་དུ་རིམ་གྱིས་བསླབ་པར་བགྱིའོ། །ཞེས་པའོ། །རིམ་གྱིས་བསླབ་
པར་བགྱི་ཞེས་པ་ནི། ཐུགས་རྗེ་སེམས་དཔའི་སྡོམ་པ་སྣ་གཅིག་པ་ནས་སྡོམ་པ་ཉི་
ཤུ་པ་དང་གཡུང་དྲུང་སེམས་དཔའ་སྤྲོས་མེད་པའི་བསླབ་པའི་བར་དུ་རང་གི་བློ་
དང་བསྟུན་ནས་སྡོམ་པ་གང་ལྕོག་ལ་རིམ་གྱིས་བསླབ་པར་བགྱི་ཞེས་པའོ། །གཉིས་



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པ་ནི། རང་བས་ གྱུར་ཅིག །ཅེས་བློ་ཀ་གཅིག་དང་རྐང་པ་གཅིག་སྟེ། རང་བས་
གཞན་གཅེས་ཀྱི་བྱང་ཆུབ་ཀྱི་སེམས་རིན་པོ་ཆེ་དེ་ཉིད་བདག་གིས་ཡོངས་སུ་རྙེད་
པར་གྱུར་ནས་དེ་ནི་འགྲོ་བ་གཞན་དག་སུའང་རུང་བའི་རྒྱུད་ལའང་མ་སྐྱེས་པ་ལ་
སྐྱེས་པ་དང་། སྐྱེས་པ་རྣམས་ཉམས་པ་མེད་པ་དང་། མ་ཉམས་པ་དེ་ཉིད་གོང་
ནས་གོང་དུ་འཕེལ་བར་གྱུར་ཅིག་སྙམ་པའོ། །གསུམ་པ་ནི། གལ་ཏེ་༽འཚལ།
ས་རྐང་པ་གསུམ་སྟེ། གལ་ཏེ་བདག་གིས་དམ་བཅས་པ་དེ་ལ་བརྒྱ་ལས་རེ་རེ་ཙམ་
འགལ་བར་གྱུར་ན་ནི་མྱུར་དུ་བཤགས་པར་བགྱི་བས་ཉམས་པ་བྱང་ནས་ཐུགས་
རྗེས་འདོར་བ་མི་མཛད་པ་བརྩེ་བ་ཆེན་པོས་ཡོངས་སུ་བཟུང་བ་འཚལ་ལོ། །ཞེས་
པའོ། །བཞི་པ་ནི། བྱང་ཆུབ་༽ཡོངས་སུ་བཟུང་། ཞེས་བློ་ཀ་གཅིག་དང་རྐང་པ་
གཅིག་སྟེ། བྱང་ཆུབ་ཀྱི་སེམས་མཆོག་རིན་པོ་ཆེ་དེ་ནི་བདག་གིས་རྙེད་པ་གྱུར་ཏེ་
རྒྱལ་བ་གཤེན་རབ་མཆོག་རྣམས་ཀྱི་སྲས་སུ་བདག་ཀྱང་ད་ནས་ནི་གྱུར་ཏོ། །ད་
ཕྱིན་ཆད་ནི་དོན་ཅི་དང་ཅིའི་ཐད་ནས་ཀྱང་བདག་གིས་བྱང་ཆུབ་ཀྱི་སེམས་འདི་
ནི་ཉམས་པ་མི་བྱ་བ་རང་གི་ལུས་སྲོག་ལྟར་ཡོངས་སུ་གཅེས་པར་བཟུང་བར་བྱའོ་སྙམ་
དུ་རང་རྒྱུད་ལ་ནན་ཏན་བསྐྱེད་པར་བྱའོ། །བྱང་ཆུབ་ཀྱི་སེམས་རིན་པོ་ཆེ་མ་སྐྱེས་
པ་སྐྱེས་པར་བྱེད་པ་ཞེས་བྱ་སྟེ། སྐབས་དོན་དང་པོའི་འགྲེལ་བཤད་བསྟན་པའོ།།
རྩ་བའི་ས་བཅད་གཉིས་པ་སྐྱེས་པ་མི་ཉམས་པར་བྱེད་པ་ལ་གཉིས། མདོར་
བསྟན་པ། རྒྱས་པར་བཤད་པའོ། །དང་པོ་ནི། སེམས་དེ་འགལ་མི་བྱ། ཞེས་
རྐང་པ་གཉིས་ཏེ། བྱང་ཆུབ་ཀྱི་སེམས་དེ་རང་རྒྱུད་ལ་སྐྱེས་ནས་དེ་མི་ཉམས་པར་
ཡོངས་སུ་བསྲུང་བ་ལ། སྤང་བར་བྱ་བ་དང་། སྤེལ་བར་བྱ་བ་དང་བླང་བར་བྱ་
བའི་བསླབ་པའི་གནས་རྣམས་ལ་འགལ་བ་མི་བྱེད་པར་འབད་པ་འདོན་པའོ།།
གཉིས་པ་རྒྱས་པར་བཤད་པ་ལ་གསུམ། སྤང་བར་བྱ་བ། སྤེལ་བར་བྱ་བ་དང་།
7



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བསྒྲུབ་པར་བྱ་བའོ། །དང་པོ་ལ་གཉིས། ཉོན་མོངས་པའི་ཕྱོགས་དང་། དམན་
པའི་ཕྱོགས་སྤང་བའོ། །དང་པོ་ལ་གཉིས། ཚད་མེད་བཞིའི་ལྡོག་ཕྱོགས་རྩུབ་སེམས་
བཞི་དང་། སྟོབས་ལྔའི་ལྡོག་ཕྱོགས་ཉོན་མོངས་ལྔ་སྤང་བའོ། །དང་པོ་ནི། ཁྲོས་
དང་«སྤོང་མི་བྱེད། ཅེས་རྐང་པ་གཉིས་ཏེ། གང་ཞིག་རང་ལ་གནོད་པ་བྱེད་པའང་
རུང་སྟེ་སེམས་ཅན་ཐམས་ཅད་ཚད་མེད་བཞི་བསྐྱེད་པའི་ཡུལ་ཡིན་པས་དེ་དག་
བློ་དེ་དག་གིས་དོར་ནས་དེ་དག་ལ་ཁྲོས་པའི་སེམས་དང་། གནོད་པའི་སེམས་དང་།
རང་ལ་ལྟོས་པའི་ཡོན་ཏན་ལྟ་བུས་རང་རྒྱུད་ཁེངས་པར་གྱུར་པའི་སེམས་དང་།
རང་གི་གལ་ཆེ་བར་འཛིན་པའི་སེམས་ཀྱིས་རང་འདོད་སྤང་བ་མི་བྱེད་པ་དང་བཞིས་
ནི་ཚད་མེད་བཞིའི་རྩ་བ་བཅད་པར་བྱེད་པས་བྱང་ཆུབ་སེམས་དཔའ་རྣམས་ཀྱིས་
རྟག་ཏུ་སྤང་བར་བྱའོ། །
གཉིས་པ་ལ་གཉིས། མདོར་བསྟན་པ། རྒྱས་པར་བཤད་པའོ། །དང་པོ་ནི།
གཞན་སྲོག་xགནས་མི་བརྩོན། ཞེས་བློ་ཀ་གཅིག་སྟེ། སྡང་བའི་སེམས་ཀྱིས་གཞན་
གང་ཡང་རུང་བའི་སྲོག་བཅད་པ་དང་གནོད་འཚེ་བཏང་བ་དང་། གཞན་གྱིས་
རང་ལ་མ་བསྔོས་པའི་ཟས་ནོར་ལ་རང་གིས་ལོངས་སྤྱོད་པ་དང་། བསྔོས་པ་ལ་ཡུལ་
དེ་ལ་གནོད་པའི་སེམས་ཀྱིས་ཀུན་ནས་བསླངས་ནས་དེ་ལས་ལོག་པ་དང་།
གཞན་ལ་བསྔོས་པ་ལ་ཁོ་བོས་བཞེས་ཀྱང་ཆོག་ཅེས་བརྗོད་ནས་རང་གིས་ལོངས་
སྤྱོད་པ་དང་། རྒྱུད་དྲེགས་པར་འགྱུར་བའི་རྒྱུ་རྣམ་དཔྱོད་ཆེན་པོའི་ལས་གང་ཡང་
རུང་བ་ལ་སྤྱོད་པ་དང་། གཞན་ལ་ཡོན་ཏན་ཡོད་པ་དང་དེ་དག་གིས་རྙེད་བསྐུར་
ཐོབ་པ་སོགས་ལ་མི་དགའ་ནས་དེ་ལ་སྨད་པ་དང་རུ་ང་བར་བྱེད་པ་དང་། བསླབ་
བྱའི་གནས་རྣམས་ལ་མི་བརྩོན་པར་བཏང་སྙོམས་སུ་འཇོག་པ་ལ་སོགས་པ་སྤང་བའོ།།
གཉིས་པ་རྒྱས་བཤད་ནི། དྲི་མེད་ཀྱི་བོན་འཁོར་ཚིག་བཞིའི་མདོ་ལེའུ་ལྔ་བཅུ་
76



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
རྩ་གསུམ་པར་ཡིད་ཀྱི་ཁྱེའུ་ཆུང་ལ་གསུངས་པ་ལས་ཉོན་མོངས་པ་དུག་ལྔའི་ལས་
སྤྱོད་རྣམས་ལ་གཉེན་པོ་སྟོབས་ལྔ་བརྟེན་ནས་སྤང་ཚུལ་བསྟན་པ་བཞིན་དུ་ཉམས་
འོག་ཏུ་ཚུད་པར་བྱས་ལ་བསླབ་པའི་གནས་རྣམས་ལ་འགལ་བ་མི་བྱའོ། །གཉིས་
པ་ལ་གསུམ། གྲོགས་དམན་པ། བསམ་པ་དམན་པ། སྤྱོད་པ་དམན་པའོ། །དང་
པོ་ནི། སྡིག་སྤྱོད་xམི་བརྟེན། ཞེས་རྐང་པ་གཉིས་ཏེ། སྡིག་པ་མི་དགེ་བ་ལ་སྤྱོད་
པ་རྣམས་དང་། ཕྱི་རོལ་པ་དང་མཐུན་པའི་ལྟ་བ་ལོག་པ་ཅན་དང་། དགེ་སྟོབས་
ཆུང་བའི་ཐེག་དམན་རྣམ་རང་ལྟར་དམན་སེམས་མི་སྤོང་བའི་གྲོགས་རྣམས་ལ་
མི་བརྟེན་པའོ། །གཉིས་པ་ནི། གཞན་དོན་ལོག་ལྟ་སྤོང་། ཞེས་རྐང་པ་གཉིས་
ཏེ། གཞན་དོན་ལ་སེམས་ཞུམ་པ་དང་། རང་དོན་ཁོ་ན་ཡིད་ལ་བྱེད་པ་དང་།
མངན་སེམས་དང་གནོད་སེམས་དང་ལོག་ལྟ་གསུམ་དང་དེ་རྣམས་སྤང་པར་
བྱའོ། །གསུམ་པ་ནི། མི་དགེ་（སྤྱོད་པ་སྤང་། ཞེས་རྐང་པ་གཉིས་ཏེ། མི་དགེ་བའི་
ལས་རྣམས་ལ་སྤྱོད་པ་དང་། གཞན་གྱི་སྐྱོན་བརྗོད་པ་དང་། གཞན་མི་དད་པའི་
སྤྱོད་པ་ཐམས་ཅད་སྤང་བར་བྱའོ། །
གཉིས་པ་སྤེལ་བར་བྱ་བ་ནི། དེ་ལ་xཐོབ་དཀའ་བསམ། ཞེས་རྐང་པ་གཉིས་ཏེ།
སངས་རྒྱས་ཀྱི་ཡོན་ཏན་ལ་བསམ་ནས་དད་པ་བསྐྱེད་སེམས་ཅན་གྱི་སྡུག་བསྔལ་
ལ་བསམ་ནས་སྙིང་རྗེ་བསྐྱེད། སེམས་བསྐྱེད་དེ་ལ་སྤྲོ་བའི་ཕྱིར་ཕན་ཡོན་རྣམས་རྟག་
ཏུ་དྲན་པ་དང་། དེའང་བྱང་ཆུབ་སེམས་ཀྱི་ཕན་ཡོན་ནི་ཁོ་བོས་བྱས་པའི་བྱང་
སེམས་ཀྱི་བསླབ་པ་ལྔ་བཅུ་པའི་འགྲེལ་པ་ལས་ཤེས་པར་བྱའོ། །གཞན་ཡང་ཉམས་
ན་ཉེས་དམིགས་དང་ཐོབ་དཀའ་བ་ལ་སོགས་པ་བསམ་པའོ། །
གསུམ་པ་སྒྲུབ་པར་བྱ་བ་ལ་གཉིས། ཆོ་ག་དང་། བསླབ་བྱའོ། །དང་པོ་ནི།
ཉིན་མཚན་༩དང་དུ་བླང་། ཞེས་རྐང་པ་གཉིས་ཏེ། ཚོགས་ཀྱི་ཡན་ལག་བཅུ་དྲུག་
77



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གམ་ཡན་ལག་བདུན་པ་ཉིན་མཚན་དུས་དྲུག་ཏུ་བྱ་བ་དང་། སེམས་སྐྱེད་ཀྱི་ཆོ་
ག་དེ་བཞིན་དུ་བྱ་བ་དང་། བོན་གྱི་སྤྱོད་པ་བཅུ་གསུམ་དང་དུ་བླང་བར་བྱའོ། །བོན་
སྤྱོད་བཅུ་གསུམ་ནི། སྒྲོན་མ་མུན་སེལ་ལས། དེ་ལྟར་བྱང་ཆུབ་སེམས་དང་ལྡན་
པའི་གཤེན་རབ་སྐྱེས་བུ་དེས། བོན་གྱི་སྤྱོད་པ་བཅུ་གསུམ་དང་དུ་བླང་བྱ་སྟེ།
གཟུགས་སྒྲ་དྲི་རོ་ལྡན་པའི་པད་མའི་སྡོང་པོ་བསྐྱེད་བྱ་ཞིང་། འདས་དང་མ་འོང་
ད་ལྟའི་གཤེན་རབ་བླ་མ་བསྒོམ་པ་དང༌（༡)། ཡི་དམ་ལྷ་དང༌ ( ༢） འགྲོ་དྲུག་
སེམས་ཅན་བསྐྱེད་པ་དང་ (༣）། ཡི་གེ་བྲི་དང་(༤ ) ཀློག་དང་ （༥) ཁ་ཏོན་
འདོན་པ་དང་ (༦)། བསྐོར་བ་ ( ༧) སྨྲ་བཅད་ (༨) ཚིག་དོན་བསམ་པ་དང་
(༩）། བཤད་དང་ (༡༠)ཉན་དང༌ (༡༡） དོན་ལ་བསྒོམ་པ་དང་ （ ༡༢)།
གཉེན་པོའི་སྟོབས་ཀྱིས་མི་ལུས་ཡོན་ཏན་དགུ་ལྡན་གྱི་དོན་ལ་བསམ་ཞིང་རྒྱུ་ལ་བསླབ་
དང་བཅུ་གསུམ་མོ། །ཞེས་སོ། །མི་ལུས་ཡོན་ཏན་དགུ་ལྡན་གྱི་དོན་ལ་བསམ་ཞིང་
རྒྱུ་ལ་བསླབ་པ་ནི་ཡང་དེ་ཉིད་ལས། རིགས་རྒྱུད་བཟང་པོར་ཐོབ་ཕྱིར་དམན་ཆ་
བཟུང་། ནོར་རྫས་ལྡན་པར་བྱ་ཕྱིར་སྦྱིན་པ་གཏང་། དབུས་སུ་སྐྱེ་བར་བྱ་ཕྱིར་མཎྜལ་
འབུལ། ཡིད་འོང་མཛེས་པར་བྱ་ཕྱིར་བག་ལྡན་བྱ། ཀུན་གྱིས་བཀུར་བར་བྱ་ཕྱིར་
གཞན་མི་བརྙས། ཤེས་རབ་སྐྱེད་པར་བྱ་ཕྱིར་ཐོས་བསམ་སྒོམ་ལ་བརྩོན། རྟག་
ཏུ་བོན་དང་མི་འབྲལ་བྱ་ཕྱིར་དོན་ལ་བསམ། གཡོག་འཁོར་འཕེལ་བར་བྱ་ཕྱིར་འགྲོ་
བའི་མི་མཐུན་སྣུམ། ཀུན་ཏུ་གྲགས་པར་བྱ་ཕྱིར་བོན་སྒྲ་སྒྲོགས་དང་དགུ ཞེས་སོ།།
གཉིས་པ་ལ་གཉིས། བསམ་པ་སྦྱོང་བ། ཕར་ཕྱིན་དྲུག་ལ་བསླབ་པའོ། །དང་
པོ་ལ་གཉིས། གཅེས་པ་གཟུང་གསུམ། ཚད་མེད་བཞིའོ། །དང་པོ་ནི། ཐེག་
ཆེན་༽གཟུང་། ཞེས་ཐེག་ཆེན་གྱི་གང་ཟག་རྣམས་དང་། བྱང་ཆུབ་ཀྱི་སེམས་དང་།
སངས་རྒྱས་ཀྱི་བསྟན་པ་དང་། འཁོར་བའི་སེམས་ཅན་རྣམས་གཅེས་པར་གཟུང་
78



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བའོ། །གཉིས་པ་ནི། སྙིང་རྗེས་xབཏང་སྙོམས་འདུད། ཅེས་རྐང་པ་གཉིས་ཏེ།
སེམས་ཅན་ཐམས་ཅད་རྟག་ཏུ་སྙིང་རྗེས་སྐྱོང་བ་དང་། བྱམས་པས་སྡུག་བསྔལ་
ལས་སྐྱོབ་པ་དང་། དགའ་བས་ཐམས་ཅད་ལ་སྤྲོ་བ་བསྐྱེད་པ་དང་། བཏང་སྙོམས་
ཀྱིས་ཀུན་ལ་གུས་ཤིང་འདུད་པ་སྟེ་བསམ་སྤྱོད་གཉིས་ཀ་ཞི་དུལ་དང་ལྡན་པར་བྱའོ།།
གཉིས་པ་ཕར་ཕྱིན་དྲུག་ལ་བསླབ་ཚུལ་ལ་གཉིས། རང་བཞིན་གཏན་ལ་དབབ་
པ། བསླབ་ཚུལ་རྒྱས་པར་བཤད་པའོ། །དང་པོ་ལ་བཅུ་གཅིག ངེས་ཚིག །ངོས་
བཟུང་། དེ་དག་བླ་མེད་དུ་ཕྱིན་པ། གོ་རིམ། གྲངས་ངེས། དཔེ། སྔོན་བྱུང་གི་
དཔེ། འགལ་ཟླ། ཉམས་པའི་རྒྱུ། དམན་པའི་རྒྱུ། ཕན་ཡོན་ནོ། །དང་པོ་ནི།
ཅིའི་ཕྱིར་ཐབས་ཞེས་བྱ་ན། ཚིག་བཞིའི་འགྲེལ་པ་ལས། ཐབས་ནི་ཅི་ལྟར་ཕ་རོལ་
ཕྱིན་པའི་ཐབས་ཞེས་སོ། །ཕ་རོལ་གང་དུ་ཕྱིན་ན། དེར་ལས། ཕ་རོལ་གང་ལྟར་
མྱ་ངན་འདས་པའོ། །ཞེས་སོ། །ཕ་རོལ་ཚུར་རོལ་ཅི་ཕྱིར་བྱ་ན། དེ་ཉིད་ལས།
ཕ་རོལ་ཚུར་རོལ་བྱ་བའི་དངོས་པོ་ཡང་། ལས་བཅད་ལུང་པ་གཉིས་ལ་ཟེར་བ་
ལྟར། འཁོར་བར་གནས་ནས་སྡུག་བསྔལ་སྤྱོད་པ་རྣམས་ནི་ཚུར་རོལ་ཡིན།
མྱ་ངན་འདས་ནས་བདེན་པ་མཐོང་བ་རྣམས་ནི་ཕ་རོལ་ཡིན། ཞེས་སོ། །གཉིས་
པ་ནི། སྦྱིན་ཚུལ་བསླབ། ཅེས་རྐང་པ་གཉིས་ཏེ། གཞན་དོན་དུ་བྱང་ཆུབ་མཆོག་
ཏུ་སེམས་བསྐྱེད་པའི་ཀུན་ནས་བསླངས་ཏེ། སྦྱིན་པ་དང་ཚུལ་ཁྲིམས་དང་བཟོད་
པ་དང་བརྩོན་འགྲུས་དང་བསམ་གཏན་དང་ཤེས་རབ་ཀྱི་ཕ་རོལ་དུ་ཕྱིན་པ་དང་
དྲུག་ལ་བསླབ་པ་སྟེ། དྲི་མེད་ལས། སྙིང་རྗེས་བྱང་ཆུབ་མཆོག་ཏུ་སེམས་བསྐྱེད་
ཅིང་། བླ་མེད་ཕ་རོལ་ཕྱིན་དྲུག་རྒྱུན་དུ་སྤྱོད། ཅེས་སོ། །གསུམ་པ་ནི། དེ་དག་ཤེས་
པར་བྱ། ཞེས་རྐང་པ་གཉིས་ཏེ། སྦྱིན་སོགས་དྲུག་པོ་དེ་དག་བླ་ན་མེད་པར་ཕྱིན་
པ་ལ་འཁོར་གསུམ་དམིགས་པ་མེད་པའི་ཤེས་རབ་ཀྱིས་ཟིན་པར་བྱ་སྟེ། ས་ལམ་
79



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཀུན་བཏུས་ལས། དེ་དག་འཁོར་གསུམ་དམིགས་མེད་ནི།། བླ་ན་མེད་པར་ཕྱིན་པར་
འདོད། ཅེས་སོ། །
བཞི་པ་ལ་གསུམ། སྦྱིན་ཚུལ་བཟོད་བརྩོན་བསམ་གཏན་ཤེས་རབ་དང་དྲུག་
རིམ་བཞིན་སྔ་མ་སྔ་མའི་ཕྱི་མ་ཕྱི་མའི་སྤང་བྱ་རྣམས་འགོག་པ་དང་། སྔ་མ་སྔ་མ་
ལས་ཕྱི་མ་ཕྱི་མ་དག་འབྱུང་བ་དང་
། ཕྱི་མ་ཕྱི་མ་དག་སྔ་མ་སྔ་མ་རྣམས་ལ་སྟོངས་
སུ་ཆེ་བའི་གོ་རིམ་མོ། །
དང་པོ་ནི། ལོངས་སྤྱོད་ལ་མི་བལྟ་ན་འཛིན་ཆགས་མི་འབྱུང་ལ་འཛིན་ཆགས་
མེད་པ་ནི་སྦྱིན་པའི་བླ་མེད་ལ། གང་ལའང་ཆགས་པ་མེད་ན་ཀུན་འབྱུང་ཉོན་མོངས་
པའི་སྒོ་ཁེགས་ལ། ཉོན་མོངས་མེད་པ་ནི་ཚུལ་ཁྲིམས་བླ་མེད་དེ་དེ་ལྟར་ལུང་གིས་
ཤེས་སོ། །སྡུད་པ་ལས། གཡོ་མེད་གནས་ན་འཛིན་ཆགས་མི་འབྱུང་ངོ་། །འཛིན་
ཆགས་མེད་པ་སྦྱིན་པའི་བླ་མེད་དོ། །ཆགས་མེད་གནས་ན་ཀུན་འབྱུང་སྒོ་ཁེགས་
སོ། །ཀུན་འབྱུང་མེད་པ་ཚུལ་ཁྲིམས་བླ་མེད་དོ། །ཀུན་འབྱུང་མེད་ན་བྱུང་ཚོར་
སྒོ་ཁེགས་སོ། །བྱུང་ཚོར་མེད་པ་བཟོད་པའི་བླ་མེད་དོ། །བྱུང་ཚོར་མེད་ན་བཏང་
སྙོམས་མི་འབྱུང་ངོ་། །བཏང་སྙོམས་མེད་པ་བརྩོན་འགྲུས་བླ་མེད་དོ །བཏང་སྙོམས་
མེད་ན་འགྱུར་ལྡོག་མི་འབྱུང་ངོ༌། །འགྱུར་ལྡོག་མེད་པ་བསམ་གཏན་བླ་མེད་
དོ། །འགྱུར་ལྡོག་མེད་ན་འཁྲུལ་པ་མི་འབྱུང་ངོ་། །འཁྲུལ་པ་མེད་པ་ཤེས་རབ་བླ་
མེད་དོ། །ཞེས་སོ། །
གཉིས་པ་ནི། ལོངས་སྤྱོད་ལ་མི་བལྟ་ཞིང་མ་ཆགས་པའི་སྤྲིན་པ་ལས་ཚུལ་ཁྲིམས།
ཉེས་སྤྱོད་སྡོམ་པའི་ཚུལ་ཁྲིམས་ལས་བཟོད་པ། དཀའ་སྤྱོད་ལ་མི་སྐྱོ་བའི་བཟོད་
པ་ལས་བརྩོན་འགྲུས། ཉིན་མཚན་འབད་པའི་བརྩོན་འགྲུས་ལས་བསམ་གཏན།
ལུས་སེམས་ལས་རུང་གི་སེམས་མཉམ་པར་བཞག་པའི་བསམ་གཏན་ལས་ཇི་ལྟ་
80



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
=
བ་རྟོགས་པའི་ཤེས་རབ་འབྱུང་ངོ༌། །
གསུམ་པ་ནི། སྦྱིན་པ་གཏོང་བ་ལ་ཡུལ་ལ་ཕྱོགས་ཞེན་སྦྱིན་ཡུལ་ལ་གནོད་
པ་བསམ་པ་མ་དག་པ་སྤངས་པའི་ཚུལ་ཁྲིམས་གཅེས་ལ། ཚུལ་ཁྲིམས་བསྲུང་བ་
ལ་གཞན་གྱི་གནོད་པ་ལ་ཁོང་མི་ཁྲོ་བར་སྲན་ཚུགས་པའི་བཟོད་པ་གཅེས་ལ།
བཟོད་པ་བསྒོམ་པ་ལ་ལུས་སེམས་ཐ་མལ་དུ་མི་གཏོང་བའི་བརྩོན་འགྲུས་གཅེས་ལ།
བརྩོན་འགྲུས་བསྐྱེད་པ་ལ་སེམས་རྩེ་གཅིག་ཏུ་གནས་པའི་བསམ་གཏན་གཅེས་ལ།
བསམ་གཏན་ལ་མཉམ་པར་བཞག་པ་ལ་གནས་ལུགས་ཇི་ལྟ་བ་བཞིན་རྟོགས་པའི་
ཤེས་རབ་གཅེས་པའོ། །མདོ་ལུང་ཚིག་བཞིའི་འགྲེལ་པ་དྲངས་པ་ནི། སྦྱིན་པའི་
སྟོངས་ལ་ཚུལ་ཁྲིམས་གཅེས། ཚུལ་ཁྲིམས་སྟོངས་ལ་བཟོད་པ་གཅེས།། དེ་བཞིན་
ཤེས་རབ་དོན་གྱིས་ཟིན། ཞེས་སོ། །
ལྔ་པ་གྲངས་ངེས་ལ་བདུན་ལས། དང་པོ་བདེ་འགྲོ་བསྒྲུབ་པ་ལ་ལྟོས་པའི་
གྲངས་ངེས་ནི། གང་ལོངས་སྤྱོད་པའི་རྫས་སྦྱིན་པས་འགྲུབ། གང་གིས་ལོངས་
སྤྱོད་པའི་ལུས་ཚུལ་ཁྲིམས་ཀྱིས་འགྲུབ། དེའི་གཟུགས་བྱད་བཟང་བ་བཟོད་པས་
འགྲུབ། དེའི་ལས་སྤྱོད་དག་པ་བརྩོན་འགྲུས་ཀྱིས་འགྲུབ། དེ་ལས་ཕྱིར་མི་ལྡོག་
པའི་གནས་ཐོབ་པ་བསམ་གཏན་གྱིས་འགྲུབ། དེས་ཟག་མེད་ཀྱི་བསོད་ནམས་
ཐོབ་པ་ཤེས་རབ་ཀྱིས་འགྲུབ་སྟེ། མུན་སེལ་ལས། སྦྱིན་པས་རྫས་ལྡན་དགེ་བྱེད་
འགྱུར། ཚུལ་ཁྲིམས་དོན་ལྡན་བཟང་འགྲོར་འགྲོ། བཟོད་པས་མཛེས་ཤིང་གཟུགས་
བྱད་བཟང་། བརྩོན་འགྲུས་གཡོ་མེད་བག་ལྡན་འགྱུར། བསམ་གཏན་དོན་ལྡན་
ཕྱིར་མི་ལྡོག །ཤེས་རབ་བོན་རྣམས་རང་སར་གྲོལ། ཞེས་སོ། །གཉིས་པ་རང་དོན་
རྫོགས་པ་ལ་ལྟོས་པའི་གྲངས་ངེས་ནི། སྦྱིན་པས་ཚོགས་རྫོགས། ཚུལ་ཁྲིམས་ཀྱིས་
སྒྲིབ་པ་བྱུང་། བཟོད་པས་བསོད་ནམས་བསྲུངས། བརྩོན་འགྲུས་ཀྱིས་དགེ་བ་
31



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འཕེལ། བསམ་གཏན་གྱིས་སེམས་ལས་སུ་རུང་། ཤེས་རབ་ཀྱིས་ཀུན་ལ་མཁས་
པའོ། །གསུམ་པ་གཞན་དོན་རྫོགས་པ་ལ་ལྟོས་པའི་གྲངས་ངེས་ནི། སྦྱིན་པས་གཞན་
དེའི་འདོད་པ་ཚིམས། ཚུལ་ཁྲིམས་ཀྱིས་དེའི་དྭངས་བ་འདྲེན། བཟོད་པས་
མགུ །བརྩོན་འགྲུས་ཀྱིས་འདུན་པ་སྐྱེད། བསམ་གཏན་གྱིས་དད་པ་འཕེལ།
ཤེས་རབ་ཀྱིས་ཐེ་ཚོམ་ལས་དགྲོལ་བར་བྱེད་དོ། །བཞི་པ་གཉིས་དོན་རྫོགས་པ་ལ་
ལྟོས་པའི་གྲངས་ངེས་ནི། སྦྱིན་པས་རང་ལོངས་སྤྱོད་ཀྱི་འཚེ་བ་དང་བྲལ་ཞིང་གཞན་
གྱི་འཕོངས་པ་སེལ། ཚུལ་ཁྲིམས་ཀྱིས་རང་གི་ཉེས་སྤྱོད་འགོག་ཅིང་གཞན་ལ་མི་
གནོད། བཟོད་པས་རང་བདེ་ཞིང་གཞན་མི་གཏོང་། བརྩོན་འགྲུས་ཀྱིས་རང་
གཞན་གཉིས་ཀའི་དོན་སྒྲུབ་པ་ལ་བརྩོན། བསམ་གཏན་གྱིས་རང་གི་རྫུ་འཕྲུལ་
ཐོབ་ཅིང་གཞན་ཡིད་འདུན། ཤེས་རབ་ཀྱིས་རང་གཞན་གཉིས་ཀ་འཁོར་པ་ལས་
གྲོལ་བའོ། །ལྔ་པ་འགྲོ་དོན་བྱེད་པ་ལ་བསྡུ་བའི་ཐབས་རྫོགས་པ་ལ་ལྟོས་པའི་གྲངས་
ངེས་ནི། སྦྱིན་པས་འཁོར་དུ་འདུས། ཚུལ་ཁྲིམས་ཀྱི་སྙན་པས་ཡིད་དྲངས། བཟོད་
པའི་ཚུར་ལ་གནོད་པ་བྱེད་ཀྱང་ཁོང་མི་ཁྲོ། བརྩོན་འགྲུས་ཀྱིས་དོན་མཐུན་དུ་སྤྱོད་
པས་ཁོ་མགུ། བསམ་གཏན་གྱིས་དོན་ལ་སྤྱོད་པས་རྒྱུད་ལས་སུ་རུང་། ཤེས་རབ་
ཀྱིས་གྲོལ་བ་མངོན་དུ་བྱེད་པའོ། །དྲུག་པ་ཐབས་བླ་ན་མེད་པ་ཀུན་རྫོགས་པ་ལ་
ལྟོས་པའི་གྲངས་ངེས་ནི། ལོངས་སྤྱོད་ལ་མི་ཆགས་པའི་ཐབས་སྦྱིན་པ། རྣམ་
གཡེངས་སྡོམ་པའི་ཐབས་ཚུལ་ཁྲིམས། དགེ་བ་མི་ཉམས་པའི་ཐབས་བཟོད་པ།
ཐ་མལ་གྱི་ལས་སྤྱོད་ལས་ལྡོག་པའི་ཐབས་བརྩོན་འགྲུས། ཉོན་སྒྲིབ་སྤངས་བའི་
ཐབས་བསམ་གཏན། ཤེས་སྒྲིབ་སྤངས་བའི་ཐབས་ཤེས་རབ་བོ། །བདུན་པ་བསླབ་
གསུམ་ལ་ལྟོས་པའི་གྲངས་ངེས་ནི། སྦྱིན་ཚུལ་བཟོད་གསུམ་ཚུལ་ཁྲིམས་ཀྱི་བསླབ་པ།
བསམ་གཏན་ཏིང་ངེ་འཛིན་གྱི་བསླབ་པ། ཤེས་རབ་ཤེས་རབ་ཀྱི་བསླབ་པ། བརྩོན་
82



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འགྲུས་དེ་རྣམས་ཀྱི་གྲོགས་སོ། །
དྲུག་པ་དཔེ་ནི། ཚིག་བཞིའི་འགྲེལ་པ་ལས། མཁའ་ལ་ཆར་འབབ་སྦྲུལ་སྐོགས་
དང་། འཁྱག་པ་དབང་ཐེབས་གོས་ཚོས་བཞིན། འོན་ལོང་བུ་གཞོན་མ་ལྟ་བུ།།
སྐྲ་ཡི་མེ་དང་རྩུབ་ཤིང་དང་།། ཤེལ་སྒོང་གསེར་གྱི་བྲག་ཆེན་དང་།། གསལ་བའི་སྒྲོན་
མེ་མདའ་བཞིན་ནོ། །ཞེས་ཕར་ཕྱིན་རེ་རེ་ལ་རྐང་པ་རེ་རེ་སྦྱར་ཤེས་པར་བྱའོ། །
བདུན་པ་སྔོན་བྱུང་གི་དཔེ་ནི། བྱང་ཆུབ་༽བསླབ་པའོ། །ཞེས་རྐང་པ་གཉིས་ཏེ།
ཕར་ཕྱིན་དེ་དག་ལ་བསླབ་ཚུལ་ཅི་ལྟ་བུ་ཞེ་ན། བྱང་ཆུབ་སེམས་དཔའ་གསལ་མཆོག་
དམ་པ་སྟོན་པའི་སྒྲོན་མ་ཚོལ་དུ་བྱོན་པའི་དུས་ཀྱི་དཀའ་བ་སྤྱོད་པའི་ཚུལ་བཞིན་
དུ་བསླབ་པར་བྱ་སྟེ། ཅི་ལྟ་བུ་ཞེ་ན། རྣམ་པར་རྒྱལ་བ་ལས། རྒྱལ་པོ་གསལ་མཆོག་
དམ་པ་དེ་ཡིས་ཀྱང་།། གསེར་གྱི་ཤིང་རྟ་འཁོར་ལོ་བཞི་པར་བཅིབས། གླང་ཆེན་
སྟོབས་ལྡན་བརྒྱ་ནི་ཁལ་དུ་བཀལ།། རིན་ཆེན་འབྲས་དཀར་མང་པོ་ཟུང་དུ་ཐོགས།།
ཤེས་རབ་ལྡན་པས་འཁོར་རྣམས་ཀུན་བསྡུས་ནས།། བྱང་ཕྱོགས་ཁ་བལྟས་སྟོན་
པ་ཚོལ་དུ་གཤེགས། ཡུལ་བརྒྱ་བརྒལ་ཞིང་ཆུ་བརྒྱ་རྣརིམ་པར་བཏུབ། ལ་བརྒྱ་བགྲོད་
ཅིང་ཐང་བརྒྱ་བརྒལ་གྱུར་ཀྱང་། སྟོན་པའི་སྒྲོན་མ་རྙེད་པར་མ་གྱུར་ནས།། ཤིན་
ཏུ་ག་ཞིང་རབ་ཏུ་བཤུམ་ཙམ་ན།། རབ་ཏུ་གྱ་ཉེས་རྒས་པོ་བརྒྱ་དང་མཇལ།།
བལྟས་པས་ཤ་ཟད་རུས་མགོ་པགས་གཡོགས་ཙམ།། འགྲོ་བའི་ཉམས་མེད་པུས་
ནུར་ནུས་མི་ནུས།། སྤྲང་པོ་བརྒྱ་པོས་རྒྱལ་ལ་སྨྲས་པའི་མདོ། མིའི་བུ་སྐྱེས་བུ་དམ་
པ་གང་དུ་གཤེགས།། བདག་ཅག་རྣམས་ལ་ཁལ་དང་འབང་བཅས་སློང་།།
ཤིན་ཏུ་ཉམས་ཐག་ཟས་མེད་གོས་ཀྱང་མེད།། འབང་མེད་དེ་ལ་བརྩེ་བ་མི་མཛད་
དམ། དེ་སྐད་ཀུན་གྱིས་གླེང་མོ་དིང་དིང་བྱེད། རེ་རེར་ཁལ་རེ་འབང་རེ་བྱིན་ཅིང་
སོང་།། ཐམས་ཅད་ཟད་ནས་རྒྱལ་བུ་གཅིག་པུར་གཤེགས།། དེ་ཡི་ལམ་ཀར་བྱིས་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་སྐྱེས་མ་ཐག །ཕ་མེད་མ་མེད་ཉམ་ཐག་ཞིག་དང་མཇལ། ཤིན་ཏུ་སྙིང་རྗེས་ལུས་
པས་གོས་ཕུད་དེ།། བྱི་སྦའི་ལུས་དཀྲིས་ཟས་མེད་ཤ་བཅད་བྱིན།། ད་རུང་ནམ་ཞིག་
སྟོན་པ་རྙེད་སྲིད་སྙམ།། རྒྱལ་བུ་གོས་མེད་ལུས་སྣང་རིང་པོར་གཤེགས། རྒྱ་མཚོ་
མུ་མེད་ཆེན་པོས་ལམ་ཡང་ཆོད།། དེ་ཡི་ནང་ཞུགས་སྐྱོ་མེད་སེམས་ཀྱིས་སོང་།།
བརྒལ་བ་དཀའ་བའི་ལས་ནི་རབ་ཏུ་ཆེ།། བསྡད་ན་ཆུས་ཁྱེར་གཡེངས་ན་གཏིང་
དུ་བྱིང་། ཆུ་སྲིན་ཉ་དང་དུ་མས་སྲོག་ལ་འཚེ།། དེ་ལས་བརྒལ་ཏེ་ཡང་ཅིག་གཤེགས་
ཙམ་ན།། སྦྲུལ་གྱི་གླིང་ཆེན་དུག་གི་ཁ་རླུང་ཕྱུར། བར་སྐབས་གནས་མེད་རི་ལུང་
ཀུན་ཀ་བཀང་། དེ་ལ་རྒྱལ་བུ་དམ་པས་འདི་སེམས་ཏེ།། བདག་གིས་སྟོན་པའི་སྒྲོན་
མ་ཚོལ་བ་ལ། ལམ་འདིར་ལུས་པ་གྱུར་ན་ག་ན་རུང་།། རྣམ་པར་ཀུན་ཏུ་སྲན་ཚུགས་
ཟོས་ཀྱང་བཟོད། བསམ་ནས་སྦྲུལ་གྱི་གླིང་དུ་ཞུགས་ནས་ཕྱིན།། ཁ་རླངས་དུག་
ཕྱུར་ལུས་པོ་ཀུན་ཀ་སྐྲངས། གང་དུ་ཐུག་ཚད་ཆུ་བུར་རྨ་རུ་བཏང་།། དེ་ལས་བརྒལ་
ནས་གཅན་གཟན་ཁྲོ་བའི་གླིང་། སྙིང་རྗེ་མེད་པས་ཤ་དང་ཁྲག་ལ་སྲེད། འདི་ལ་
སྲོག་ལུས་སྦྱིན་པ་བཏང་གྱུར་ཡང་།། སྟོན་པའི་སྒྲོན་མ་མཇལ་བ་མ་ཡིན་པས།།
བྲོས་པ་རྩོམ་ནས་འབད་པའི་རྩོལ་བ་སྐྱེས། གཅིག་རྙིང་གཅིག་འདས་དེས་སླེབ་
དེས་མ་སླེབ། དེ་ལས་བརྒལ་བའི་བྲག་ཆེན་གཏམས་པའི་རི།། རྩེ་མོ་དགུང་མཉམ་
རྩ་བ་མཚོན་གཤིབ་འདྲ། གཅིག་བརྒལ་གཅིག་བྱུང་ཟད་པའི་དུས་མཐའ་མེད།
དེ་བགྲོད་དཀའ་བའི་ལས་ནི་རབ་ཏུ་ཆེ། ཅི་མེད་ཡུལ་དུ་བཟའ་བའི་ཟས་ནི་མེད།།
ཐང་ལ་ལྷུང་ན་ཤ་ཡིས་རུས་མི་ཐུབ། རྩོལ་བའི་ཤུགས་སྐྱེད་ཡོངས་སུ་བསྒྲལ་ཏེ་
གཤེགས། དཀའ་བ་ལྔ་པོ་དེ་དག་ཐམས་ཅད་ཀྱང་།། ཀུན་ཀྱང་ལོ་རེ་ལོ་རེ་སྤྱོད་
པའོ། །ཞེས་པ་ལྟ་བུའི་རྗེས་སུ་བསམ་པའི་སེམས་ལ་ཞུམ་པ་མི་སྐྱེས་ཞིང་སྤོབས་
པ་དང་ལྡན་པ་འབྱུང་ངོ༌། །
84



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བརྒྱད་པ་འགལ་ཟླ་ནི། ཚིག་བཞིའི་འགྲེལ་པ་ལས། འཛིན་ཆགས་སེར་སྣ་
དམིགས་པ་འཆའ།། ཀུན་འབྱུང་ཉམས་ཤིང་བླང་དོར་བྱེད། བྱུང་ཚོར་ཅན་དང་
ཁྲོང་ཁྲོ་སྐྱེན། ལེ་ལོ་ཆེ་དང་བཏང་སྙོམས་དང་། འགྱུར་ལྡོག་རྣམ་རྟོག་གཡོ་རྩོལ་
འབྱུང་།། ཕྱིན་ཅི་ལོག་དང་འཁྲུལ་པའོ། ཞེས་སོ། །
དགུ་པ་ཉམས་པའི་རྒྱུ་ནི། ཚེ་འདིའམ་ཕྱི་མར་ལོངས་སྤྱོད་ཐོབ་འདོད་བྱས་
པས་སྦྱིན་པ་ཉམས། ཉེས་སྤྱོད་ཕྲ་བ་ཁྱད་དུ་བསད་པས་ཚུལ་ཁྲིམས་ཉམས། ང་རྒྱལ་
ཚེ་བས་བཟོད་པ་ཉམས། སོ་གསོད་པར་འདོད་པས་བརྩོན་འགྲུས་ཉམས། བཟང་
ངན་རོ་སྙོམས་འདོད་པས་བསམ་གཏན་ཉམས། དོན་ལ་རྨོངས་པས་ཤེས་ར
ཉམས་ཏེ། སྔ་མ་ལས། ལོངས་སྤྱོད་འདོད་པས་སྦྱིན་པ་ཉམས། ཕྲ་བ་ཁྱད་བསད་
ང་རྒྱལ་ཅན། སོ་གསོད་འདོད་དང་རོ་སྙོམས་འདོད།། རྨོངས་པའི་རྟོག་པས་ཤེས་
རབ་ཉམས།། ཞེས་སོ། །
བཅུ་པ་དམན་པའི་རྒྱུ་ནི། ལོངས་སྤྱོད་འགུག་པར་འདོད་པས་སྦྱིན་པ་དམན།
ལུས་ངག་ཚུལ་འཆོས་ཀྱིས་ཚུལ་ཁྲིམས་དམན། ལུས་ངག་ཞི་ལ་ཁོང་མ་ཞི་བས་བཟོད་
པ་དམན། མཐོང་ཐོས་ཀྱི་ཡུལ་ལ་གཡེངས་བས་བརྩོན་འགྲུས་དམན། ལུས་ངག་
དབེན་ལ་སེམས་རྒོད་པས་བསམ་གཏན་དམན། དོན་མ་རྟོགས་པར་ཚིག་ལ་མཁས་
པས་ཤེས་རབ་དམན་ཏེ། ཡང་དེ་ཉིད་ལས། འགུག་པར་འདོད་པས་སྦྱིན་པ་དམན།།
ཚུལ་ཆོས་ལུས་ངག་ཞི་བ་དང་།། མཐོང་ཐོས་དྲན་བྱེད་ལུས་ངག་དབེན།། སྨྲ་མཁས་
ལྕེ་མགྱོགས་ཤེས་རབ་དམནཞེས་སོ། །
བཅུ་གཅིག་པ་ཕན་ཡོན་ནི། ཡང་དེ་ཉིད་ལས། ལོངས་སྤྱོད་ལྡན་ཞིང་བདེ་
འགྲོ་ཐོབ། སྡིག་འབྱོང་བདེ་འགྲོ་ཐོབ་པར་འགྱུར།། གཟུགས་བཟང་འཐབ་རྩོད་
ཡོངས་སུ་ཞི།། ཡོན་ཏན་འཕེལ་འགྱུར་སྐྱོན་རྣམས་འགྲིབ། རང་སེམས་ལས་རུང་
S5



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དྲོད་རྟགས་འཐོབ།། བྱེ་བྲག་འབྱེད་དང་སྐྱེ་མེད་རྟོགས། ཞེས་སོ། །
དོན་གཉིས་པ་བསླབ་ཚུལ་རྒྱས་པར་བཤད་པ་ལ་གཉིས། ཕར་ཕྱིན་དང་པོ་
བཞི་རྒྱས་པར་བཤད་པ། ཕྱི་མ་གཉིས་མདོར་བསྟན་པའོ། །དང་པོ་ལ་བཞི།
སྦྱིན་པ་ནས་བརྩོན་འགྲུས་ཀྱི་བར་རོ། །དང་པོ་ལ་གསུམ། མཚན་ཉིད། དབྱེ་བ།
བསླབ་ཚུལ་ལོ། །
དང་པོ་ནི། སྦྱིན་པ་༽གཏོང་བ། ཞེས་རྐང་པ་གཅིག་སྟེ། སྦྱིན་པའི་མཚན་ཉིད་
ནི་ཕན་སེམས་ཀྱིས་གཏོང་བའི་བློའི་ངོ་བོར་གྱུར་པ་སྟེ། ས་ལམ་ཀུན་བཏུས་ལས།
སྦྱིན་པ་བློ་ཡིས་གཏོང་བ་སྟེ། ཞེས་སོ། །གཉིས་པ་ནི། བོན་དག་（སྦྱིན། ཞེས་རྐང་
པ་གཅིག་སྟེ། དབྱེ་ན་བོན་གྱི་སྦྱིན་པ་དང་། སྐྱོབ་ཀྱི་སྦྱིན་པ་དང་། ཟང་ཟིང་གི་
སྦྱིན་པ་གསུམ་སྟེ། ཀུན་བཏུས་ལས། དེ་དག་དབྱེ་ན་གསུམ་གསུམ་སྟེ། བོན་སྐྱོབ་
ཟང་ཟིང་སྦྱིན་པ་གསུམ།། ཞེས་སོ། །སྦྱིན་སོགས་ཀྱི་མཚན་ཉིད་དང་དབྱེ་བའི་ལུང་
འདི་དག་ཐེག་རིམ་གྱི་ལུང་བཏུས་པའོ། །གསུམ་པ་ལ་གསུམ། དབྱེ་སྒོའི་བསླབ་
ཚུལ། དེའི་རང་བཞིན་ལ་བསླབ་ཚུལ། དངོས་པོའི་གནང་བཀག་གོ །དང་པོ་ལ་
གསུམ། བོན་དང་སྐྱོབ་དང་ཟང་ཟིང་གི་སྦྱིན་པའོ། །དང་པོ་ནི། རྙེད་བཀུར་བོན་
སྦྱིན་བྱ། ཞེས་རྐང་པ་གཉིས་ཏེ། སྦྱིན་མཁན་གྱིས་ཚེ་འདིའི་རྙེད་པ་དང་བཀུར་
སྟི་དང་སྙན་གྲགས་ཐོབ་འདོད་ཀྱིས་མ་ཡིན་པར། སྦྱིན་ཡུལ་གཙོས་སེམས་ཅན་
ཐམས་ཅད་སངས་རྒྱས་ཀྱི་ས་ལ་བཀོད་འདོད་ཀྱི་བསམ་པས་ཀུན་ནས་བསླངས་ནས།
ཡུལ་ངེས་འབྱུང་དང་དད་པ་ལྡན་པ་ལ། ཚད་མ་གསུམ་ཟུང་དུ་འབྲེལ་ཞིང་བདེན་
པ་གཉིས་དོ་མཉམ་པའི་བོན་གྱི་སྦྱིན་པ་གཏོང་ནས་ཡེ་ཤེས་རྒྱུད་ལ་བསྐྱེད་པར་
བྱའོ། །ཚད་མ་གསུམ་དང་བདེན་པ་གཉིས་གང་ཞེ་ན། མདོ་ལས། གཤེན་རབ་
ཀྱི་བཀའ་སྩལ་པ། ཟུང་འབྲེལ་ཚད་མ་གསུམ་ནི། སྟོན་པའི་ལུང་ཚད་མ་དང་
86



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གཅིག །སློབ་དཔོན་གྱི་བཀའ་ཚད་མ་དང་གཉིས། རང་གི་རིགས་པ་ཚད་མ་དང་
གསུམ་མོ། །དོ་མཉམ་གྱི་བདེན་པ་གཉིས་ནི། དོན་དམ་གྱི་བདེན་པ་དང་། ཀུན་
རྫོབ་ཀྱི་བདེན་པ་གཉིས་སོ། །ཞེས་སོ། །དེ་ལྔ་དང་འབྲེལ་པར་བླ་མས་ཀྱང་བསྟན་
ལ་སློབ་མས་ཀྱང་ཉམས་སུ་ལེན་དགོས་ཏེ། ཡང་དེ་ཉིད་ལས། ཟུང་དུ་འབྲེལ་པའི་
ཚད་མ་གསུམ་དང་མ་མཐུན་ན་སྟོན་པའི་བཀའ་མིན། དོ་རུ་མཉམ་པའི་བདེན་
པ་གཉིས་དང་མ་འགྲོགས་ན་གཡུང་དྲུང་གི་བོན་མིན། དེ་ལྔ་དང་ནི་ལྡན་པའི་གང་
ཟག་རབ་ཏུ་ཉུང་། དེ་བས་འཁོར་བ་མང་ལ་ཐར་པ་ཉུང་ངོ་། །དཀའ་བ་སྣ་ཚོགས་
སྤྱོད་ལ་དེ་ལྔ་དང་ནི་རབ་ཏུ་འབྲེལ་པར་བསྒྲུབ། ནམ་ཞིག་དང་དུ་ལེན་པའི་དུས་
སུ་གདགས་པ་ཆེན་པོའི་ཡེ་ཤེས་སྐྱེ་བའོ། །ཞེས་སོ། །དེ་ལྟ་བུའི་བོན་སྦྱིན་གྱི་ཕན་
ཡོན་ནི། དྲི་མེད་ལས། དུས་འདི་བཟུང་ནས་ནམ་ཞིག་ཅི་སྲིད་དུ། གཞན་དོན་
མཛད་འགྱུར་བདག་དོན་དེར་གྲུབ་དཔལ།། དེ་ཕྱིར་བོན་གྱི་སྦྱིན་པས་ཕན་གདགས་
ཤིང་། འགྲོ་བའི་དབུལ་འཕོངས་རབ་ཏུ་སེལ་བར་གྱིས། ཞེས་སོ། །གཉིས་པ་ནི།
རྒྱལ་པོ་（སྐྱོབ། ཅེས་རྐང་པ་གཅིག་སྟེ། རྒྱལ་པོ་དང་ཆོམ་རྐུན་དང་གཅན་གཟན་
དང་འབྱུང་བ་སོགས་ཀྱི་འཇིགས་པ་ལ་ཡོངས་སུ་སྐྱོབ་པ་སྟེ། སྲས་ལ་གདམས་པ་
ལས། གཞན་དག་སེམས་ཅན་སྲོག་ལས་སྐྱོབ།། སྡུག་བསྔལ་བཙོན་བུ་དོང་ནས་
དབྱུང་།། ཞེས་སོ། །ཕན་ཡོན་ནི། དེ་ཉིད་ལས། འགྲོ་ཀུན་སྙིང་རྗེའི་དམིགས་ཡུལ་
དུ་མ་ལ།། དེ་ཉིད་སྡུག་བསྔལ་རབ་ཏུ་སྐྱོབ་མཛད་སེལ། ནམ་མཁའ་རྒྱ་མཚོ་ས་གཞི་
སྐས་དང་ཆུ།། ཡངས་དང་གདལ་དང་ཐེག་དང་འདེགས་དང་རྒྱུན།། བསོད་ནམས་
རྒྱ་ཆེ་མཐའ་ཡས་དཔག་མི་དཔོག །ཅེས་སོ། །གསུམ་པ་ནི། རྒྱན་དང་ ༽མི་འགྱུར།
ཞེས་རྐང་པ་གསུམ་སྟེ། རྒྱུན་དང་ལོངས་སྤྱོད་སོགས་མཁོ་དགུའི་ཡོ་བྱད་དང་
།
ལུས་སོགས་གང་ལ་གང་འདོད་དུ་སྦྱིན་པ་སྟེ། གཟི་བརྗིད་རབ་ཏུ་འབར་བའི་མདོ་
87



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལས། ཟས་དང་ནོར་དང་གོས་དང་བཞོན་པ་སོགས།། ཟང་ཟིང་ཡོ་བྱད་ཚོགས་
རྣམས་ཅི་སྨོས་ཀྱི། ལུས་སྲོག་ཡིན་ཀྱང་བཟོད་པར་བྱས་ལ་གཏོང་། ཞེས་སོ། །ལུས་
སྲོག་སྦྱིན་པ་གཏོང་བ་ནི་ས་ཐོབ་ཀྱི་གཡུང་དྲུང་སེམས་དཔའ་རྣམས་མ་གཏོགས་
མི་ནུས་སྙམ་ན། ད་ལྟའི་སྐབས་སུ་ལུས་སྲོག་ལ་མི་ཆགས་པ་གཏོང་བར་འདུན་པས་
བསླབ་པས། སེམས་དེ་ལ་གོམས་པའི་མཐར་ཞུམ་པར་མི་འགྱུར་ཏེ། དཔེར་ན་
རྒྱལ་བུ་དགའ་བ་རྒྱས་དང་ཤེས་རབ་ལྡན་དང་དཔལ་ཆེན་པོ་ལྟ་བུའོ། །ཕན་ཡོན་ནི།
གཟི་འབར་ལས། སྦྱིན་མཆོག་དམ་པས་འགྲོ་ཀུན་དབུལ་བ་སེལ།། བསོད་ནམས་
ཚོགས་རྫོགས་བསྐལ་པར་འཛད་མི་འགྱུར།། ངའོ་རློམ་སེམས་སེར་སྣ་ཆགས་འཛིན་
སྤང༌།། དམིགས་སུ་མེད་པ་སྦྱིན་པའི་ཕ་རོལ་ཕྱིན།། ཞེས་སོ། །གཉིས་པ་ལ་གཉིས།
གང་ལ་གཏོང་བ། ཅི་ལྟར་གཏོང་པའོ། །དང་པོ་ནི། གཏོང་ཡུལ་༽འཕགས།
རྐང་པ་གཅིག་སྟེ། གང་ལ་གཏོང་བའི་ཡུལ་ནི། རང་གི་དགྲ་གཉེན་བར་མ་གསུམ་
དང་
། རང་ལས་དམན་མཆོག་མཉམ་གསུམ་དང་། ཕྱུགས་དབུལ་གཉིས་ཏེ་བརྒྱུད་
དོ། །དེ་དག་ལས་དམན་པ་ཁྱད་པར་འཕགས་ཏེ། སྔ་མ་ལས། སྦྱིན་པའི་ཞིང་ནི་
དམའ་ཞིང་དམའ་ན་བཟང་། ཅི་ལྟར་དམའ་བ་དེ་བཞིན་འདོད་པ་ཚིམས།།
ཞེས་སོ། །གཉིས་པ་ནི། དམ་པ་ཚུལ་གྱིས་སྟེར། ཞེས་རྐང་པ་གསུམ་སྟེ། དེ་ལྟར་
གཏོང་ཡུལ་བརྒྱད་པོ་གང་རུང་ལ་སྦྱིན་པ་གང་ཞིག་གཏོང་ཡང་
། དམ་པ་དྲུག་དང་
ཕར་ཕྱིན་དྲུག་ལྡན་དུ་བྱ་དགོས་པ་ལས། དམ་པ་དྲུག་ནི། རྟེན་དམ་པ་བྱང་ཆུབ་
ཀྱི་སེམས་ཀྱིས་ཀུན་ནས་བསླང་ནས་བྱེད་པའོ། །དངོས་པོ་དམ་པ་སྤྱིར་སྦྱིན་པའི་
དངོས་པོ་མ་ལུས་པ་ལ་སྤྱོད་པ་ཡིན་ལ། ཁྱད་པར་རྣམ་པ་ལ་འཇུག་པ་ནའང་དེའི་
བསམ་པ་མ་དོར་བ་དགོས་པས། དེའང་སྦྱིན་བྱའི་དངོས་པོ་བཟའ་བཏུང་ལྟ་བུ་
བྱེ་བྲག་པ་ཞིག་སྦྱིན་པའི་དུས་ཀྱང་། སྤྱིར་བདོག་པ་ཐམས་ཅད་སྦྱིན་པ་བྱ་རྒྱུ་ཡིན་
88



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པ་ལ། དེའི་ནང་ནས་ད་རེས་འདི་སྦྱིན་སྙམ་པ་ཞིག་དགོས་སོ། །ཆེད་དུ་བྱ་བ་དམ་
པ་སེམས་ཅན་ཐམས་ཅད་ལ་འཕྲལ་དུ་བདེ་བ་དང་ཕུགས་སུ་ཕན་པའི་ཕྱིར་དུ་གཏོང་
བའོ། །ཐབས་མཁས་དམ་པ་རྣམ་པར་མི་རྟོག་པའི་ཡེ་ཤེས་ཀྱིས་ཟིན་པ་ལ་གསུངས་
ཤིང་། ལས་དང་པོ་བས་རང་བཞིན་མེད་པར་རྟོགས་པའི་ཤེས་རབ་ཀྱིས་ཟིན་པ་
ལ་བྱའོ། །བསྔོ་བ་དམ་པ་བཏང་བའི་དགེ་རྩ་རྫོགས་བྱང་དུ་བསྔོ་བའོ། །རྣམ་པར་
དག་པ་དམ་པ་ཉོན་སྒྲིབ་དང་ཤེས་སྒྲིབ་འགོག་བའོ། །ཡང་ཕར་ཕྱིན་དྲུག་ལྡན་དུ་
བྱ་བ་ནི། བོན་སྦྱིན་ལྟ་བུ་ཞིག་བྱེད་པ་ན། ཁྱད་པར་ལྔ་ལྡན་གྱི་བོན་བཤད་པ་དེ་
སྦྱིན་པ། རྙེད་བཀུར་འདོད་པ་སོགས་མ་དག་པ་སྡོམ་པ་ཚུལ་ཁྲིམས། གཞན་གྱིས་
རྒོལ་བ་ལ་མི་ཞུམ་པ་བཟོད་པ། ཐུན་དང་ཐུན་མཚམས་ཀྱི་བྱ་བ་ལས་མི་འདའ་
བ་བརྩོན་འགྲུས། ཀུན་རྣམ་མཁྱེན་གོ་འཕང་ལ་བཀོད་འདོད་ཀྱི་བསམ་པ་ཚེ་གཅིག་
པ་བསམ་གཏན། སྦྱིན་པའི་འཁོར་གསུམ་མི་དམིགས་པར་ཤེས་པ་ཤེས་རབ་སྟེ་
དྲུག་ཚང་པར་བྱས་ན་སྦྱིན་པ་དེ་ཤིན་ཏུ་སྟོབས་ཆེའོ། །དེ་ལྟར་དམ་པ་དྲུག་དང་
ཕར་ཕྱིན་དྲུག་ལྡན་དུ་བྱས་ལ་གཏོང་བ་དངོས་ཀྱི་དུས་སུ། འདི་ལ་བརྟེན་ནས་སྦྱིན་
པའི་ཕར་ཕྱིན་རྫོགས་པར་བྱའོ་སྙམ་པ་དགོས་པ་ལ་དམིགས་པ་དང་། དང་པོ་ནས་
བདག་གིས་བོན་དང་ལུས་ལོངས་སྤྱོད་ཐམས་ཅད་གཞན་ལ་བཏང་ཟིན་པ་ཡིན་
པས་བཅོལ་བའི་རྫས་ལེན་པ་དང་མཚུངས་པ་ཡིན་ནོ། །སྙམ་དུ་དངོས་པོ་ལ་དམིགས་
པ་དང་
། འདི་རྣམས་བདག་གིས་སྦྱིན་པའི་ཕར་ཕྱིན་རྫོགས་པ་བྱེད་པའི་དགེ་བའི་
བཤེས་གཉེན་ཡིན་ནོ་སྙམ་དུ་ཞིང་ལ་དམིགས་པ་སྟེ་དམིག་པ་གསུམ་ལྡན་དུ་དགོས་ལ།
བསམ་པའི་བྱེ་བྲག་ནི། གནོད་བྱེད་ལ་བྱམས་སེམས་སྡུག་བསྔལ་བ་ལ་སྙིང་རྗེ།
ཡོན་ཏན་ཅན་ལ་དགའ་བ། ཕན་འདོགས་པ་རྣམས་ལ་བཏང་སྙོམས་ཀྱི་བསམ་
པ་དང་ལྡན་པར་བྱས་ལ་སྦྱིན་ནོ། །དེའང་སྦྱིན་འབྲས་མེད་ན་ནི་འདི་གཏོང་པ་
89



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལ་འཕངས་སྙམ་པ་དང་། གནོད་འཚེས་སྦྱིན་པ་ལ་དགེ་བའོ་སྙམ་པའི་ལྟ་ངན་མཆོག་
འཛིན་དང་། གཞན་ལ་འགྲན་སེམས་ཀྱིས་དང་། ལོངས་སྤྱོད་ཀྱི་རྒྱགས་པའི་ཁེངས་
སེམས་ཀྱིས་དང་། སྙན་གྲགས་འོང་དུ་རེ་བ་དང་། དངོས་པོ་ལ་ཡང་ནས་ཡང་དུ་
ཆགས་པའི་སེམས་ཀྱིས་དང་
། བཏང་ཟིན་པའི་རྗེས་ལ་འགྱོད་པ་བྱེད་པ་དང་བདུན་
ནི་མ་དག་པའི་བསམ་པ་སྟེ། དྲི་མ་དེ་དག་གིས་མ་གོས་པའི་བསམ་པ་དག་པར་
བྱས་ལ། སྦྱོར་བ་མ་དག་པ་ནི། མྱུར་བར་མི་སྦྱིན་པ་དང་། ཉོན་མོངས་པ་ཡིད་
ལ་བྱེད་ནས་སྟེར་བ་དང་། མི་སྙན་པ་བརྗོད་ནས་སྟེར་བ་དང་། ལུགས་གཉིས་ཀྱི་
ཚུལ་དང་མི་མཐུན་པའི་ཚུལ་གྱིས་སྟེར་བ་དང་བཞི་སྤངས་ལ། སྦྱོར་བ་དག་པ་སྦྱིན་
ཚེ་ལུས་ཀྱིས་བཞིན་མདངས་གསལ་ཞིང་འཛུམ་པས་ཅི་འདྲའང་གུས་པ་དང་།
ངག་གིས་སྙན་པ་སྨྲ་ཞིང་སེམས་དགའ་སྤྲོའི་ཚུལ་གྱིས་རང་གིས་སྟེར་བའམ་གཞན་
ལ་སྦྱིན་དུ་བཅུག་གོ །གསུམ་པ་དངོས་པོའི་གནང་བཀག་ནི། ཕྱི་ནང་xཚུལ་བཞིན་
བསླབ། ཅེས་རྐང་པ་གཉིས་ཏེ། དངོས་པོ་གང་དང་གང་ཞིག་གཏོང་ན། གང་
གཏོང་བ་དེས་འཕྲལ་ཕུགས་གཉིས་ཀར་ཕན་པའམ་ཕུགས་སུ་ཕན་ན་གཏོང
བྱ་ལ། འཕྲལ་ཕུགས་གཉིས་ཀ་གནོད་པའམ་ཕུགས་སུ་གནོད་ན་གཏོང་བ་མི་
བྱའོ། །དེ་ཡང་ནང་གི་དངོས་པོ་གཏོང་མི་གཏོང་དང་། ཕྱིའི་དངོས་པོ་གཏོང་མི་
གཏོང་གཉིས་ལས། དང་པོ་ནང་གི་དངོས་པོ་གཏོང་བ་ལ། ལུས་ཀྱི་ཡན་ལག་སོགས་
གསེས་ནས་གཏན་དུ་སྦྱིན་པ་དང་། དགེ་བ་དང་ལྡན་པའི་དགོས་པ་སྒྲུབ་ཕྱིར་གཞན་
གྱི་བྲན་དུ་འགྲོ་བ་སོགས་གནས་སྐབས་དབང་བྱར་སྦྱིན་པ་དང་གཉིས་སོ། །ནང་
གི་དངོས་པོ་མི་གཏོང་བ་ལ། ལུས་སྲོག་སྦྱིན་པ་ལ་མི་སྐྲག་པའི་བཟོད་པ་མ་ཐོབ་
བར་དུ་སློང་ཡང་ལུས་མི་གཏོང་བ་དུས་ཀྱི་སྒོ་ནས་དང་། དགོས་པ་ཕྲན་ཚེགས་
ཀྱི་ཆེད་དུ་མི་གཏོང་བ་དགོས་པའི་སྒོ་ནས་དང་། བདུད་སོགས་ཀྱིས་བརླམས་པའི་



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གང་ཟག་གིས་ཐོ་འཚམས་པའི་ཆེད་དུ་སློང་བ་ལ་སློང་པོའི་སྒོ་ནས་བཏང་དུ་མི་
རུང་བ་སྟེ་གསུམ་མོ། །ཕྱིའི་དངོས་པོ་གཏོང་བ་ནི། རྟེན་དེ་ལ་སྟོན་པའི་བཀག་པའི་
དུས་དང་། གང་ཟག་དེ་ལ་གཏོང་བ་མི་འོས་པ་མ་ཡིན་ཞིང་། དེ་དང་འཚམས་
པ་ཡིན་ན་སྟེར་དགོས་པའོ། །ཕྱིའི་དངོས་པོ་མི་གཏོང་བ་ལ། རབ་བྱུང་ལ་ཕྱི་དྲོའི་
ཁ་ཟས་སྟེར་བ་ལྟ་བུ་དུས་ཀྱི་སྒོ་ནས་དང་། སྡོམ་བརྩོན་ཅན་ལ་ཟས་སྐོམ་ལྷག་མར་
གྱུར་པ་མི་གཙང་བས་འབགས་པ་དང་། སྲིན་པོ་དྲག་ཤུལ་ཅན་སོགས་ལ་བུ་དང་
བྲན་སྟེར་བ་དང་། གླེགས་བམ་གྱི་དོན་ཤེས་འདོད་མེད་པ་ནོར་གྱི་འདུ་ཤེས་ཅན་
ལ་གླེགས་བམ་སྟེར་བ་སོགས་ཡུལ་གྱི་སྒོ་ནས་དང་
། རང་ཉིད་གླེགས་བམ་གྱི་དགོས་
པ་སྒྲུབ་ཟིན་པ་མ་ཡིན་པ་ལ། ཤེས་པར་འདོད་ནས་སློང་བ་ལ་སེར་སྣའི་དྲི་མ་མེད་
ནའང་གླེགས་བམ་སྟེར་བ་རྟེན་གྱི་སྒོ་ནས་དང་། སྲོག་ཆགས་དང་བཅས་པའི་བཟའ་
བཏུང་དང་། ཕ་མ་དང་། རབ་བྱུང་གི་ཚུལ་གོས་གསུམ་སོགས་སྦྱིན་པ་དངོས་པོའི་
སྒོ་ནས་དང་། ཡུལ་གང་ཡང་རུང་བ་ལ་གནོད་པའི་དུག་མཚོན་སོགས་སྦྱིན་པ་དགོས་
པའི་སྒོ་ནས་མི་རུང་བ་སྟེ་ལྔའོ། །དེ་ལྟར་ཕྱི་ནང་གི་དངོས་པོ་དེ་དག་ལ་གཏོང་རུང་
མི་རུང་གཉིས་སུ་ཡོད་པ་རྣམས་མ་འདྲེས་པར་ཚུལ་བཞིན་དུ་ཤེས་པར་བྱས་ལ་བསླབ་
བོ། །གལ་ཏེ་དངོས་པོ་བཟང་བ་དག་གཏོང་མ་ནུས་ནརང་གི་ཚེ་མི་རྟག་ཅིང་
ལོངས་སྤྱོད་སྒྱུ་མར་ཤེས་པར་བྱས་ལ། སྦྱིན་པའི་ཕན་ཡོན་ལ་བསམ་ཞིང་གཏོང་
སེམས་བསྐྱེད་དོ། །ཕན་ཡོན་ནི། བླ་མེད་གོ་འཕང་སྒྲུབ་ཐབས་ཀྱི་མདོ་ལས།
འབང་སྡུག་གུ་བྲེ་ཐོགས་བྱ་བས། བྲེའི་འབྲས་རེའམ་ཕུལ་རེ་རེ་རྒྱུན་དུ་སྦྱིན་ཅིང་།
འཇིགས་པ་ཅན་ལ་སྐྱོབས་ཀྱི་སྦྱིན་པ་དང་། འགྲོ་བ་ལ་བྱམས་པ་རྟག་ཏུ་བྱེད་པ་
ཞིག་ཡོད་དོ། །རེ་བའི་རྩིད་རལ་ཞིག་ཡོད་པ་ཡང་སྦྱིན་པ་བཏང་ནས། བྱམས་པ་
ཉེར་དབང་འཛིན་ལ་བྱང་ཆུབ་སེམས་དཔའི་སྡོམ་པ་བླངས་ཏེ། དེ་ཚེ་འཕོས་ནས་
91



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འོལ་མོ་ལུང་རིང་དུ་གྲོང་ཁྱེ་ར་ལྡན་པའི་ཚལ་དུ་གཤེན་བྱམས་པ་གཙུག་ཕུད་བྱ་བར་
སྐྱེས་ནས་ཐར་པ་ཐོབ་བོ། །ཞེས་དང་། རྒྱལ་བུ་གསལ་མཆོག་དམ་པའི་རྣམ་ཐར་
ལས། རྒྱལ་བུ་སངས་རྒྱས་དྲུང་དུ་གཟོད་ཅིག་འཁོད། གུས་པས་ལུས་བཏུད་འཕྲུལ་
ངག་བདེན་པར་ཉོན། །དགའ་ཞིང་སྤྲོ་བསམ་མཐོང་ལམ་དམ་པ་སྐྱེས།། དེ་ལ་སྟོན་
པ་དེ་ཡིས་བཀའ་སྩལ་པ།། རབ་དཀོན་དཀའ་བ་སྤྱོད་པའི་སྐྱེས་བུ་ཁྱོད། བྱ་བ་བྱས་
སོ་གཡུང་དྲུང་སེམས་དཔའི་རིགས། ལམ་གྱི་མྱོང་བ་དེ་ཡང་མ་སྤྱོད་ན།། སྒྲིབ་པས་
བདག་ཞལ་ཁུམ་པ་ག་ལ་འགྱུར།། རྒས་པོ་བརྒྱ་དང་བྱི་སྦ་འཕོངས་རྣམས་ལ།།
གཏོང་བྱེད་གཏོང་བྲལ་ལུས་དང་ལོངས་སྤྱོད་དགོས།། གཙོ་བོ་སེམས་བརྟེན་རྗེས་
འཛིན་སེམས་སྣ་བྲལ།། སྦྱིན་པ་དེ་ནི་བསོད་ནམས་བསམ་མཐའ་ཡས།། ཞེས་
སོ། །དེའང་སྦྱིན་པ་སོགས་ཀུན་ལ་ཤེས་རབ་ཀྱིས་མ་ཟིན་ན་ཕ་རོལ་ཕྱིན་པར་མི་
འགྱུར་བས་དེས་ཟིན་དགོས་ཏེ། རྗེ་བཙུན་དམ་པའི་ཞལ་ནས། ཤེས་རབ་ནི་སྐྱེས་
བུའི་ལག་པ་གཡས་པ་དང་འདྲ། སྦྱིན་སོགས་གཞན་རྣམས་ནི་ལག་པ་གཡོན་པ་
དང་འདྲ་སྟེ། ལག་པ་གཡས་པས་རོགས་མ་བྱས་ན་གཡོན་པས་ལས་མི་ནུས་པ་བཞིན་
དུ། ཤེས་རབ་ཀྱིས་མ་ཟིན་ན་ཕ་རོལ་ཕྱིན་པའི་མིང་མི་ཐོབ་བོ། །ཞེས་གསུངས།
དེའི་ཕྱིར་ཤེས་རབ་ཀྱིས་ཟིན་པ་གལ་ཆེ་སྟེ། བླ་མེད་གོ་འཕང་སྒྲུབ་ཐབས་ཀྱི་མདོ་
ལས། རིགས་ཀྱི་བུ་ཁྱོད་ཀྱིས་གང་གི་ཚེ་སྦྱིན་པ་ཡང་གཞན་ལ་སྦྱིན་པའི་འབྲས་བུ་
ཡང་གཞན་ཡིན་སྙམ་དུ་མ་སེམས་ཞིག །སྦྱིན་བདག་ཀྱང་གཞན་ལ་ལེན་པ་པོ་ཡང་
གཞན་ནོ་སྙམ་དུ་མི་སེམས་པ་དེའི་ཚེ་ཁྱོད་ཀྱི་སྦྱིན་པ་ནི་གཉིས་ཀ་ལ་བདུད་རྩིར་
འགྱུར་རོ། །ཞེས་སོ། །དེའང་ལས་དང་པོ་བས་དེ་དག་སྒྱུ་མ་རྨི་ལམ་ཙམ་དུ་ཤེས་
པར་བྱས་ལ་བསླབ་བོ། །སྦྱིན་པའི་གེགས་ནི་སྔོན་སྦྱིན་པ་ལ་མ་གོམས་པ་དང་།
ལོངས་སྤྱོད་ཧ་ཅང་ཆུང་པའི་རྒྱུད་པ་དང་། སྦྱིན་བྱའི་རྫས་ཡིད་དུ་འོང་བ་ལ་ཆགས་
92



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པ་དང་། སྦྱིན་པ་ལ་བརྟེན་ནས་རྫོགས་བྱང་ཐོབ་པའི་ཕན་ཡོན་མ་མཐོང་བ་དང་
བཞི་ཡིན་པས་དེ་དག་གང་ལ་ཡང་ལོངས་སྤྱོད་འདི་དག་དང་པོ་ནས་བཏང་ཟིན་
པས་ང་ཡི་མ་ཡིན་ནོ་སྙམ་དུ་བདག་བཟུང་སྤངས་ལ་གཏོང་སེམས་བསྐྱེད་དགོས་ཏེ།
ཡང་སྔ་མ་ལས། རིགས་ཀྱི་བུ་ཁྱོད་ཀྱིས་སྦྱིན་པ་གཏོང་བའི་ཚེ། ཀྱེ་མི་དག་ཚུར་ཤོག་
གིས་བསྐུལ་ལ། ལོངས་སྤྱོད་འདི་དག་ལས་གང་འདོད་པ་དག་ཁྱེར་ཅིག །འདི་
དག་ནི་ཁྱེད་ཅག་ལ་དང་པོ་ནས་སྦྱིན་ཟིན་པ་ཡིན་པས། དེའི་ཕྱིར་འདི་ནི་ཁྱོད་
ཀྱི་ཡིན་གྱི། ངའི་མ་ཡིན་ནོ་སྙམ་པ་གྱིས་ལ་སྦྱིན་ཅིག །ཅེས་དང་། རྗེ་བཙུན་དམ་
པའི་ཞལ་ནས། ཟང་ཟིང་དང་ཅི་སྨོས་ཏེ། མིག་འདི་བྱང་ཆུབ་སྒྲུབ་པའི་གྲོགས་
སུ་དགོས་ཀྱི། རྣ་བ་ཕན་ཆད་སྦྱིན་མནོ་པ་ཡིན་གསུངས་པ་ལྟ་བུའི་གཏོང་སེམས་
བསྐྱེད་དོ། །
གཉིས་པ་ཚུལ་ཁྲིམས་ལ་གསུམ། མཚན་ཉིད། དབྱེ་བ། ཉམས་སུ་ལེན་ཚུལ་
ལོ། །དང་པོ་ནི། ཚུལ་ཁྲིམས་ ༽ རྐང་པ་གཅིག་སྟེ། ཚུལ་ཁྲིམས་འཆལ་བའི་ཉེས་
སྤྱོད་སྤངས་པའི་སེམས་དཔའ་རྒྱུན་ཆགས་པ་སྟེ། ཇི་སྐད་དུ། ས་ལམ་ཀུན་བཏུས་
ལས། ཚུལ་ཁྲིམས་ཉེས་སྤྱོད་སྤངས་པའི་རྒྱུན། ཞེས་སོ། །གཉིས་པ་ནི། སྡོམ་
དང་xརྐང་པ་གཅིག་སྟེ། མི་དགེ་བ་སྡོམ་པའི་ཚུལ་ཁྲིམས་དང་དགེ་བའི་བོན་རྣམས་
སྡུད་པའི་ཚུལ་ཁྲིམས་དང་སེམས་ཅན་གྱི་དོན་བྱེད་པའི་ཚུལ་ཁྲིམས་དང་གསུམ་
དུ་ཡོད་དེ། སྔ་མ་ལས། དགེ་བ་དང་ལེན་མི་དགེ་སྤང་།། སེམས་ཅན་དོན་བྱེད་ཚུལ་
ཁྲིམས་གསུམ།། ཞེས་སོ། །གསུམ་པ་ལ་སྡོམ་པ་བོན་སྡུད་དོན་བྱེད་གསུམ་ལས།
དང་པོ་སྡོམ་པའི་ཚུལ་ཁྲིམས་ལ་བཞི། དྲན་ཤེས་ཀྱི་སེམས་བསྲུང་བ། མ་བསྲུང་
བའི་ཉེས་དམིགས། ཅི་ལྟར་བསྲུང་བའི་ཚུལ། ཁྱད་པར་འདོད་ཆགས་ཀྱི་གཉེན་
པོར་མི་སྡུག་པར་བསྒོམ་པ་བསྟན་པའོ། །དང་པོ་ནི། བསླབ་པའི་༽བསྲུང་བར་བྱ།
93



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཞེས་རྐང་པ་གཉིས་ཏེ། སྤང་བ་བྱ་བ་དང་བླང་བ་བྱ་བའི་བསླབ་པའི་གནས་ཀུན་
མི་བརྗེད་པར་རྟག་ཏུ་དྲན་པར་བྱེད་ལ། དེ་དག་ལས་སྤང་བྱ་སྤང་ཤེས་པ་དང་
བླང་བྱ་སྒྲུབ་ཤེས་པའི་ཤེས་བཞིན་གྱིས་ནི་རང་གི་སེམས་ཡོངས་སུ་བསྲུང་བར་བྱ་སྟེ།
སུམ་བརྒྱ་པ་ལས། དྲན་པ་ཤེས་བཞིན་གཉིས་ཀྱི་བྱ་ར་ཡིས།། རང་རྒྱུད་འདུལ་བའི་
་གཉེན་པོ་ཡོངས་སུ་བརྟེན། ཞེས་སོ། །གཉིས་པ་ནི། མ་བསྲུང་xའཕེན་པར་བྱེད།
ཅེས་རྐང་པ་གཉིས་ཏེ། དེ་ལྟར་དྲན་པ་ཤེས་བཞིན་གཉིས་ཀྱིས་རང་གི་སེམས་འདི་
ཤེས་པ་སྒྲིམས་ནས་ལེགས་པར་མ་བསྲུང་ན་ཉོན་མོངས་པའི་དགྲི་འདིས་ནི་བདག་
སྔར་ཡང་དབང་མེད་དུ་དམྱལ་སོགས་སྡུག་བསྔལ་བའི་གནས་སུ་འཕེན་པ་བྱས་ལ།
ད་ཡང་འཕེན་པར་བྱེད་ངེས་པའོ་སྙམ་དུ་ཉོན་མོངས་པའི་ཉེས་དམིགས་རྣམས་
དྲན་པར་བྱའོ། །གསུམ་པ་ནི། ཐམས་ཅད་×མི་གཏོང་། ཞེས་རྐང་པ་གཉིས་ཏེ།
མདོ་ལས། ནུབ་མོ་གཉིད་པའི་རྨི་ལམ་ཐུམ་ཕྲས་ལ། ཟང་ཟིང་སླད་དང་འཁོར་
ལ་བྲང་བྲིང་ཞད་འགའ་རྨིས།། སད་ནས་ཐུགས་ལ་དགོངས་པ་ལ། རྨི་ལམ་ངན་
པ་རྒྱུ་བ་འདི། འབྲས་བུ་དངོས་སུ་ཆོམ་ན་ཡང་། ཀུན་གཞིའི་སྟེང་ན་རྒྱུ་གནས་པས།
རྒྱུ་ལས་འབྲས་བུ་ཕྱིར་སྐྱེ་ངེས།། འཁོར་བའི་ཕྱོགས་སུ་མི་འཕྲེང་བར། ངེས་པའི་
དོན་ལ་འཕྲེང་བ་བསྐྱེད།། ཅེས་པ་ལྟར། ཐམས་
མས་ཅད་མཁྱེན་པའི་སྟོན་པ་ཉིད་ཀྱང་
གཅིག་པུར་མེ་ཏོག་གི་གླིང་ལ་དཀའ་ཐུབ་མཛད་པའི་དུས་སུ། ནུབ་མོར་གཟིམ་
པའི་རྨི་ལམ་དུ་རྒྱལ་སྲིད་འཁོར་ལ་སོགས་པ་ཞད་འགའ་བྱུང་བ་ལ། འཁོར་བའི་
རྒྱུ་མ་ཆོམ་པར་དགོངས་ནས་ཕྲེང་བ་ལ་བརྟེན་ནས་འཁོར་བའི་རྒྱུ་འབྲས་གཉིས་
ཀ་བཅོམས་པའི་ཚུལ་བསྟན་པ་བཞིན་དུ། བདག་གིས་ཀྱང་འཁོར་བའི་ཕྱོགས་
སུ་སེམས་སྐད་ཅིག་མ་གཅིག་ཀྱང་གཏོང་རེ་ཤི་སྙམ་པའོ། །བཞི་པ་ལ་ལྔ་ལས།
དང་པོ་མ་དང་བུ་སྲིང་གི་རྣམ་པར་བསྒོམ་པ་ནི། བུད་མེད་༢འདུ་ཤེས་བཞག །ཅེས་
94



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
རྐང་པ་གཉིས་ཏེ། འདོད་ཆགས་ཀྱི་ཡུལ་བུད་མེད་རྣམས་དང་འཕྲད་པའི་ཚེ།
རང་བས་རྒན་པ་རྣམས་ལ་ཆགས་པ་སྐྱེས་ན་དེ་ལ་རང་གི་མ་དང་། རང་དང་ན་
མཉམ་རྣམས་ལ་ཆགས་པ་སྐྱེས་ན་དེ་ལ་སྲིང་མོ་དང་། རང་བས་གཞོན་པ་རྣམས་
ལ་ཆགས་པ་སྐྱེས་ན་དེ་ལ་བུ་མོའི་འདུ་ཤེས་བཞག་ནས་ཆགས་པ་ལས་ལྡོག་པར་
བྱ་སྟེ། སུམ་བརྒྱ་པ་ལས། འདོད་ཆགས་དག་ལ་མི་སྡུག་གཉེན་པོ་བསྒོམ། རང་
ས་རྒན་དང་གཞོན་དང་ན་མཉམ་ལ།། མ་དང་བུ་མོ་སྲིང་མོ་བསམ་པར་བྱ།།
ཞེས་སོ། །གཉིས་པ་ངོ་ཚ་ཤེས་པ་དང་ཁྲེལ་ཡོད་བསྒོམ་པ་ནི། ཚུལ་བཞིན༽སྨོད་
པར་བྱེད། ཅེས་རྐང་པ་གསུམ་སྟེ། གཤེན་སྒོམ་ཞིག་པོའི་ཞལ་ནས། དམ་པའི་
སྤྱན་གྱིས་གཟིགས་ཀྱིས་སྡིག་པའི་ལས་མ་བྱེད་གསུངས་པ་ལྟར། བདག་གི་ཚུལ་
བཞིན་མ་ཡིན་པ་ཡིད་ལ་བྱེད་ན། ཀུན་ཏུ་ཐོགས་པ་མེད་པའི་ཡེ་ཤེས་ཀྱི་སྤྱན་དང་
ལྡན་པའི་རྒྱལ་བ་རང་དང་གཡུང་དྲུང་སེམས་དཔའ་རྣམས་ཀྱིས་ཀྱང་མཁྱེན་ནས་
དེ་དག་གི་ཐུགས་ཁྲེལ་བས་བདག་ལ་སྐྱོབ་པར་མི་འགྱུར་ཞིང་། འཇིག་རྟེན་གྱི་ལྷ་
མངོན་ཤེས་དང་ལྡན་པ་དག་གིས་ཀྱང་མཐོང་ནས་སྨད་ཅིང་ཀུན་ཏུ་བསྒྲགས་ནས་
ཚེ་འདིར་ཡང་གྲགས་པ་ངན་པས་ཁྱབ་པར་བྱེད་ལ། ཕྱི་མ་ཡང་ངན་སོང་དུ་འགྲོ་
བར་ངེས་པ་དང་། ད་ལྟ་འདིར་བདག་གིས་བོན་ལ་ཐོས་པ་ཅུང་ཟད་བྱས་པ་འདིས་
ཀྱང་བདག་ལ་མི་ཕན་ཞིང་དེས་ཀྱང་བདག་སྐྱོབ་པ་མི་ནུས་ཏེ། ཐེག་པ་ཆེན་པོའི་
མདོ་ལས། གལ་ཏེ་མང་དུ་ཐོས་པས་བློ་སྦྱངས་པས། ཐོས་པ་རྒྱས་ཤིང་ཚུལ་ཁྲིམས་
མ་བསྲུངས་པས།། ཚུལ་ཁྲིམས་འཆལ་ནས་ངན་འགྲོར་སྐྱེས་པའི་ཚེ།། ཐོས་པ་མང་
པོས་དེ་ལ་སྐྱོབ་མི་ནུས། ཞེས་སོ། །གསུམ་པ་མི་གཙང་བའི་རྣམ་པར་བསྒོམ་པ་
ནི། ད་རུང་མི་གཙང་བསམ། ཞེས་རྐང་པ་གཉིས་དེ། གོང་གི་དེ་དག་གིས་མ་
ཟློག་པར་ད་རུང་བུད་མེད་དེ་ལ་ཆགས་པ་སྐྱེས་ན་བུད་མེད་དེའི་ལུས་ཀྱི་བུ་ག་སྒོ་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དགུ་ནས་སྣབ་དང་གཅིན་དང་ཕྱི་ས་ཟག་པ་ལུད་ཅིང་། ནང་མི་གཙང་བའི་རྫས་
སུམ་ཅུ་རྩ་དྲུག་གིས་ཁེངས་པར་བསམ་པ་དང་། གཞན་ཡང་གོས་རྒྱན་དང་ཐ་དད་
དུ་བལྟས་ལ་ལུས་རོ་བཞིན་དུ་སྐྱ་ཧྲང་ངེར་བསམ་པས་ཆགས་པ་མི་སྐྱེ་སྟེ། སུམ་
བརྒྱ་པ་ལས། གཞན་ཡང་བུད་མེད་དྲི་མི་ཞིམ་པ་དང་།། མི་གཙང་རྒྱུ་དང་སྣོད་ངན་
དགུ་ནས་འཛག །དེ་དང་མཛེས་པའི་རྒྱན་རྣམས་ཐ་དད་བལྟ།། ཞེས་སོ། །བཞི་
པ་དགྲ་དང་གཤེད་མར་བསྒོམ་པ་ནི། དགྲ་དང་ རྐང་པ་གཅིག་སྟེ། བུད་མེད་
འདི་ནི་བདག་གི་དཀར་པོའི་ལོ་ཐོག་འཇོམ་པར་བྱེད་པའི་སེར་འབེབས་མའོ། །དགེ་
བའི་ཕྱོགས་ཕམ་པར་བྱེད་པའི་དགྲ་བོ་མའོ། །ཐར་པའི་སྲོག་གཅོད་པའི་གཤེད་
མའོ། །ཡོན་ཏན་ཐམས་ཅད་འཕྲོག་པར་བྱེད་པའི་ཆོམ་རྐུན་མའོ། །དགེ་བའི་བསམ་
པ་ལ་བར་དུ་གཅོད་པར་བྱེད་པའི་བདུད་མོའོ། །འཁོར་བའི་སྡུག་བསྔལ་ལས་ཐར་
དུ་མི་སྟེར་བའི་བཙོན་སྲུང་མའོ། །ཉོན་མོངས་པ་ཐ་དག་སློང་བར་བྱེད་པའི་དཀྲུག་
མའོ། །སྡུག་བསྔལ་ཐམས་ཅད་ཀྱི་འབྱུང་གནས་སུ་གྱུར་པ་དམྱལ་བའི་མེ་ཁང་ལྟ་
བུའོ་སྙམ་དུ་བསྒོམ་ནས་ཆགས་པ་བཟློག་གོ །གཞན་ཡང་སངས་རྒྱས་ཀྱི་ལུང་གིས་
ཀྱང་སྨོད་པར་བྱ་སྟེ། མདོ་ལས། སྲིན་མོ་དངོས་སུ་བྱུང་བའི་མགོ་ནག་མ། གཟུགས་
ཕུང་དཀྱིལ་ན་དམྱལ་བའི་ཟང་ཅིག་ཡོད།། བཙོ་སྲེག་སྡུག་བསྔལ་ཐམས་ཅད་དེ་
ལས་འབྱུང་
། ཞེས་དང་། བུད་མེད་བྱ་བ་དམྱལ་བའི་ཟང་ཁ་ཡིན། ཁྱོད་ལ་འབགས་
ན་དམྱལ་བའི་ཟང་དུ་འཚོད། དམྱལ་བའི་ཟང་དུ་བཙོ་གལ་གཤེན་རབ་ང་ལ་མེད།
ཅེས་སོ། །ལྔ་པ་སྒྱུ་མར་བསྒོམ་པ་ནི། དེས་མ་ཆགས་མི་འགྱུར། ཞེས་རྐང་པ་གཉིས་
ཏེ། གོང་གི་དེ་དག་ཀུན་གྱིས་མ་ཟློག་ན་དཔེར་ན་སྒྱུ་མ་མཁན་གྱིས་སྐྱེས་པ་དང་
བུད་མེད་དང་རྟ་གླང་གི་གཟུགས་བྱེད་སྤྲུལ་ནས་སྐྱེ་བོ་ཕལ་དག་བསླུ་བར་བྱེད་
གོ །དེ་བཞིན་དུ་སྤྱིར་བོན་ཐམས་ཅད་སྒྱུ་མ་ཡིན་ལ་ཁྱད་པར་བུད་མེད་ཀྱི་གཟུགས་
96



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཀྱི་རྣམ་པ་འདིའང་སྒྱུ་མ་ཡིན་པས། འདིས་སྔར་ཡང་བདག་བསླུས་ཤིང་ད་
རེས་ཀྱང་བསླུ་རུ་འོང་བ་ཡིན་སྙམ་དུ་ཤེས་པར་བྱས་པས་ཆགས་པ་མི་འགྱུར་
རོ། །གལ་ཏེ་ཐབས་གང་ལ་བརྟེན་ཀྱང་ཆགས་པ་བཟློག་ཏུ་མ་གཏུབ་ན་བདུད་ཞུགས་
པ་ཡིན་པས་དེས་ནི་གཉེན་པོ་བརྟེན་པ་བས་ཡུལ་ངན་སྤོང་བ་སླ་སྟེ། རྗེ་བཙུན་
དམ་པའི་ཞལ་ནས། དཔའ་བོ་ལྟར་འཐབ་པའི་དུས་མིན། སྡར་མ་ལྟར་བྲོས་པའི་
དུས་ཡིན་གསུངས་པ་ལྟར་རོ། །གཉིས་པ་དགེ་བ་བོན་སྡུད་ཀྱི་ཚུལ་ཁྲིམས་ནི།
འཕགས་པའིཚུལ་དེ་བླང་། ཞེས་རྐང་པ་གཉིས་ཏེ། བྱང་ཆུབ་སེམས་དཔའ་
རྣམས་ནི་རྒྱུན་དུ་འཕགས་པའི་རིགས་བཞི་ལ་བརྟེན་པ་ཡིན་ཏེ། གང་ཞེ་ན།
འདོད་པ་ཆུང་བ། ཆོག་ཤེས་པ། གསོ་སླ་བ། དགང་སླ་བ་དང་བཞིའོ། །དང་པོ་ནི།
འཚོ་བའི་ཡོ་བྱད་ཀྱི་དངོས་པོ་བཟང་པོ་དང་མང་པོའི་ཞེ་འདོད་མེད་ཅིང་བདོག་
པའི་དངོས་པོ་ཐམས་ཅད་སྤང་བའོ། །གཉིས་པ་ནི། དངོས་པོ་ཆུང་ངུ་ཉུང་ངུ་ངན་
ངོན་ཙམ་གྱིས་ཆོག་ཤེས་པའོ། །གསུམ་པ་ནི། ཚུལ་གོས་དང་མལ་ཆ་དང་ཁ་ཟས་
ངན་ངོན་ཙམ་གྱིས་འཚོ་བའོ། །བཞི་པ་ནི། བསོད་སྙོམས་དང་རྙེད་པ་དང་བཀུར་
སྟེ་ངན་ངོན་ཆུང་ཆུང་གིས་བློ་ཁེངས་པའོ། །འདི་དག་དང་ལྡན་པ་ནི་རྗེ་བཙུན་
དམ་པ་དང་གཙང་པ་སེ་བོ་དང་སྨན་གོང་བ་དང་གཤེན་སྒོམ་ཞིག་པོ་སོགས་ཡིན་པས་
རང་རེ་རྣམས་ཀྱང་དམ་པ་དེ་དག་གི་མཛད་སྤྱོད་འཕགས་པའི་རིགས་བཞི་ལ་བརྟེན་
ནས་སྟོན་པ་བདེ་བར་གཤེགས་པའི་དགེ་སྤྱོད་ཀྱི་ཚུལ་དེ་བླང་ནས་ཉིན་མཚན་ཀུན་
ཏུ་དགེ་སྦྱོར་ལ་འབད་དགོས་སོ། །སྟོན་པའི་དགེ་སྤྱོད་ཀྱི་ཚུལ་ཅི་ལྟར་ན། ཁྱིམ་
སྤང་རབ་བྱུང་གི་མདོ་ལས། ནངས་པར་སྐར་ཆེན་ཤར་ནས་བརྩོན་པས་སྐུ་བཞེངས་
ཏེ། ཀློང་རྒྱས་བདེ་གཤེགས་སྟོང་གི་མཚན་ནས་བརྗོད།། ནམ་ལངས་ཤམ་པོ་ལྷ་
རྩེར་བསྐོར་བ་མཛད།། རྒྱལ་བ་རྒྱ་མཚོའི་ཡན་ལག་བདུན་པའི་མཐར།། འགྲོ་འདུལ་
97



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ་
ལྷ་གཤེན་བརྒྱ་ལ་མཚན་ཕྱག་འཚལ།། བྱང་ཆུབ་སེམས་དཔའི་ཉེས་ལྟུང་བཤགས་
པར་བགྱིད།། ཉི་མའི་རྩེ་ལ་ཁྲུས་དང་གཙང་སྦྲ་མཛད།། བདེ་གཤེགས་སྤྱན་དྲང་
བླ་མེད་མཆོད་སྤྲིན་འབུལ།། ཉི་ཤར་རྡུལ་དྲོས་ཟས་ཀྱི་བྱ་བ་མཛད། དེ་ནས་སྙིང་
པོ་རྣམ་གསུམ་རིམ་བཟླས་ཤིང་།། ཕྱག་བསྐོར་མོས་འདུན་རྒྱུན་དུ་བརྩོན་པར་མཛད།།
དགུང་ལ་དྲོ་བཞེས་དགོངས་མོའི་ཁ་ཟས་སྤངས།། པད་ཤུན་གདན་ལ་ཙོག་པུར་
མཉམ་བཞག་སྟེ། ཐོ་རངས་བར་དུ་ཏིང་འཛིན་གཡོ་མེད་བཞུགས།། དེ་ན་དགེ་
སྦྱོར་ཉིན་མཚན་འཁོར་ཡུག་ཏུ། ལོ་ཟླ་ཞག་གྲངས་ཟ་མ་དུས་མི་འདའ། སྐད་གཅིག་
འབྲལ་མེད་མིག་གི་འབྲས་ལྟར་བསྲུངས།། ཞེས་པའོ། །མདོར་ན་གཤེན་སྒོམ་གྱི་
ཞལ་ནས། ང་སྤྲང་པོ་གཏིང་གི་འདོད་པ་ཆེ་བས་སྒོ་གསུམ་གྱི་དགེ་སྦྱོར་ཅི་ཙམ་
ཞིག་བྱས་ཀྱང་ཚིམས་པ་མི་གདའ་གསུངས་པ་ལྟར། དགེ་སྦྱོར་གྱིས་བློ་མི་ཁེངས་
པར་དགེ་བ་ལ་འདོད་པ་ཇེ་ཆེར་སོང་པ་མི་འདོད་ཅན་གྱིས་ནོར་བསོག་པ་ལྟ་བུ་
ཞིག་དགོས་སོ། །གསུམ་པ་སེམས་ཅན་དོན་བྱེད་ལ་གཉིས། མདོར་བསྟན་པ།
རྒྱས་པར་བཤད་པའོ། །དང་པོ་ནི། མདོ་ལས། ཕན་གྱི་གདགས་ལུགས་རྣམ་པར་
གཉིས་ལས་མེད།། གདགས་པ་དང་ནི་གདགས་པ་ཆེན་པོའོ། །ཞེས་དང་། འགྲོ་
བ་སེམས་ཅན་དོན་བྱེད་ན།། སྐད་ཅིག་མ་ཡི་ཕན་པ་དང་།། རྒྱུན་དུ་ཞུགས་པའི་ཕན་
པ་གཉིས།། ཞེས་སོ། །གཉིས་པ་རྒྱས་བཤད་ལ་གསུམ། ཕན་གདགས་པ། གདགས་
པ་ཆེན་པོ། ཡོངས་སུ་གདགས་པའོ། །དང་པོ་ནི། ཕན་གདགས་༽བྱེད་
པའོ། །ཞེས་བློ་ཀ་གཅིག་དང་རྐང་པ་གསུམ་སྟེ། ཕན་གདག་པ་ཙམ་ལ་བཅུ་གཅིག་
ཡོད་དེ། གང་ཞེ་ན། ལོངས་སྤྱོད་རྐུན་པོས་མི་ཁྱེར་བའི་ཐབས་སྟོན་པ་ལྟ་བུ་བྱ་བ་
བྱེད་པའི་གྲོགས་བྱེད་པ་དང་། སྟན་སྟོབས་པ་སོགས་བསྙེན་བཀུར་བྱེད་པ་ལྟ་བུ་
ཕན་འདོགས་པ་དང་། རྐང་པ་ཞ་བ་སོགས་བཞོན་པས་གནས་སུ་སྐྱེལ་བ་ལྟ་བུ་



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སྡུག་བསྔལ་ཅན་གྱི་དོན་བྱེད་པ་དང་། ཉེས་སྤྱོད་ལས་ལྡོག་པའི་ཐབས་སྟོན་པ་ལྟ་
བུ་ཐབས་ལ་རྨོངས་པའི་དོན་བྱེད་པ་དང་། གཅན་གཟན་སོགས་ཀྱི་གནོད་པ་ལས་
སྐྱོབ་པ་འཇིགས་པས་ཉན་པའི་དོན་བྱེད་པ་དང་། ཕ་མ་ཤི་བ་སོགས་མྱ་ངན་གྱིས་
ནོད་པ་ལ་མི་རྟག་པ་སྟོན་ནས་མྱ་ངན་བསལ་བ་མྱ་ངན་གཟིར་བའི་དོན་བྱེད་པ་
དང་། དབུལ་བ་ལ་ཟས་ནོར་སྟེར་བ་ཕོངས་པའི་དོན་བྱེད་པ་དང་། ཆོས་མཐུན་
གྱི་གོས་སྟེར་བ་དང་འདོད་ཆགས་ཅན་ལ་མི་སྡུག་པ་སྟོན་པ་སོགས་གནས་འཆའ་
བར་བྱེད་པའི་དོན་བྱེད་པ་དང་། ཕ་རོལ་པོ་དགེ་བ་ལ་སྦྱོར་མི་ནུས་ན་དེའི་སེམས་
དང་མི་མཐུན་པའི་སྤྱོད་པ་སྤངས་ནས་རེ་ཞིག་དེ་དང་མཐུན་པའི་བྱ་བས་ལམ་ལ་
བཀྲི་བ་ནི་བློ་མཐུན་པར་འདོད་པའི་དོན་བྱེད་པ་དང་། ཚུལ་ཁྲིམས་སོགས་ཡོན་
ཏན་ལ་གཟེངས་བསྟོད་པ་ནི་ཡང་དག་པར་ཞུགས་པའི་དོན་བྱེད་པ་དང་། སྡིག་
པ་བྱས་པ་ལ་ཕྱིས་སྡིག་པ་འགོག་པའི་ཕྱིར་ཆོད་པ་གཅོད་པ་ལྟ་བུ་ལོག་པར་ཞུགས་
པའི་དོན་བྱེད་པ་དང་། ཆོ་འཕྲུལ་གྱི་སྒོ་ནས་གཞན་འདུན་པར་བྱེད་པ་ལྟར་བུ་
རྫུ་འཕྲུལ་གྱིས་ནི་གདུལ་བྱའི་དོན་བྱེད་པ་དང་བཅུ་གཅིག་གོ །གཉིས་པ་ནི།
གདགས་པ་ཆེན་༽ལས་བསྒྲལ། ཞེས་ཤློ་ཀ་གཅིག་སྟེ། གདགས་པ་ཆེན་པོ་ནི་གང་
དག་དགེ་བར་སྦྱར་བ་ལ་ཐོག་མར་ཟང་ཟིང་སྦྱིན་ནས་འཁོར་དུ་མ་འདུས་པ་རྣམས་
ཚུར་བསྡུ་བར་བྱེད། འདུས་པ་དེ་དག་ལ་བཞིན་གྱི་མདངས་གསལ་ཞིང་འཛུམ་
པས། ཁམས་དྲི་བ་དང་འཇིག་རྟེན་གྱི་ཚུལ་དང་མཐུན་པའི་གཏམ་སྙན་པར་སྨྲ་
ཞིང་མོས་ཕྱོགས་ཀྱི་བོན་གྱི་ཕན་ཡོན་བརྗོད་པ་དང་། ཡིད་འགྱུར་བར་བྱས་ལ་རིམ་
གྱིས་ལམ་འོག་མ་རྣམས་ལ་བསླབ་ཏུ་འཇུག་ཅིང་མཐར་མྱ་ངན་ལས་འདས་པའི་
ཕྱོགས་སུ་བཀྲི། དེ་ནས་དེ་ཡིད་ཚིམས་པར་བྱ་ཕྱིར་རང་ཉིད་ཀྱང་དེའི་སྤྱོད་པའི་
དོན་དེ་ལས་ལྷག་པའམ་དེ་དང་མཚུངས་པར་སྤྱོད་ཅིང་ཉམས་སུ་ལེན་པ་དང་བཞི་
99



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཡིས་ནི་འགྲོ་བ་རྣམས་འཁོར་བ་སྡུག་བསྔལ་གྱི་མཚོ་ལས་བསྒྲལ་བར་བྱའོ། །དེ་སྐད་
དུ། བླ་མེད་གོ་འཕང་སྒྲུབ་ཐབས་ཀྱི་མདོ་ལས། གཡུང་དྲུང་སེམས་དཔའ་གློག་
གི་སྒྲོན་མ་ཉོན་ཅིག །ངས་ཡེ་ཤེས་སྤྱན་རྣམ་པར་དག་པའི་བལྟས་པས། ཤར་ཕྱོགས་
ཀྱི་འཇིག་རྟེན་གྱི་ཁམས་གངྒའི་ཀླུང་གི་བྱེ་མ་རྙེད་དག་ན། གཡུང་དྲུང་སེམས་དཔའ་
སེམས་དཔའ་ཆེན་པོ་ལྟད་མོ་ཅན་ཞེས་བྱ་བ་བཞུགས་སོ། །དེ་དག་གིས་མི་རྣམས་
བསྡུ་བའི་དངོས་པོ་བཞིས་བསྡུ་བར་བྱེད་དེ། བཞི་གང་ཞེ་ན། སྦྱིན་པ་དང་།
སྙན་པར་སྨྲ་བ་དང་། དོན་སྤྱོད་པར་བྱེད་པ་དང་། དོན་མཐུན་པས་སྡུད་པར་བྱེད་
དོ། །ཅེས་སོ། །གསུམ་པ་ནི། ཐང་དང་༢པར་བྱ། ཞེས་རྐང་པ་གཉིས་ཏེ། ཚད་
མེད་བཞི་དང་ཕར་ཕྱིན་དྲུག་སོགས་ཀྱིས་བསམ་པ་དང་སྦྱོར་བའི་སྒོ་ནས་སེམས་
ཅན་རྣམས་ལ་ཐང་དང་ཡུད་དང་ལོ་དང་ཟླ་བ་སོགས་ལ་ཕན་པ་དང་། རང་རིག་
པའི་ཡེ་ཤེས་ངོ་སྤྲད་ནས་རྒྱུན་དུ་ཞུགས་པའི་ཕན་པ་བྱའོ། །ཚུལ་ཁྲིམས་དེ་གསུམ་
ལ་བསླབ་པའི་ཕན་ཡོན་ནི། རྒྱལ་བུ་གསལ་མཆོག་དམ་པའི་རྣམ་ཐར་ལས།
འཁོར་བ་འདི་ནི་རྒྱ་མཚོ་འཇིགས་འཚེ་ཆེ། སྒྲོལ་བྱེད་ཡན་ལག་བསམ་པ་ལུས་རབ་
བརྟེན།། དཀའ་ཐུབ་རབ་སྒྲིམས་ཡིད་གཞུང་འཇིགས་ལ་སྡོམ། ཚུལ་ཁྲིམས་དེ་འདྲས་
བདེ་འགྲོ་གནས་རབ་རྙེད།། ཅེས་དང་། དྲི་མེད་ལས། ཚུལ་ཁྲིམས་སྔོན་དུ་བཏང་
བའི་རྒྱུ་ལས་སུ།། འབྲས་བུ་དྲི་མེད་རྣམ་པར་དག་པ་ཡི། འཁོར་བའི་ཆགས་སྐྱོན་
དྲི་མ་བྲལ་ནས་སུ། འགྲོ་བ་ཉོན་མོངས་འདྲེན་པའི་སྟོན་པར་འགྱུར།། ཞེས་སོ། །
གསུམ་པ་བཟོད་པ་ལ་གསུམ། ངོ་བོ། དབྱེ་བ། ཉམས་སུ་ལེན་ཚུལ་ལོ། །དང་
པོ་ནི། བཟོད་པ་3རྐང་པ་གཅིག་སྟེ། བཟོད་པའི་མཚན་ཉིད་གནོད་པ་ལ་སྲན་
ཚུགས་པ་སྟེ། ཀུན་བཏུས་ལས། བཟོད་པ་གནོད་ལ་སྲན་ཚུགས་ཏེ། ཞེས་
སོ། །གཉིས་པ་ནི། གནོད་མི་༢སེམས་པའོ། ཞེས་རྐང་པ་གཉིས་ཏེ། གནོད་པ་
10)



སྐྱབས་འགྲོ་དང་བྱང་
ང་སེམས་ཞིང་འགྲེལ་སོགས་ཀྱི་སྐོར།
ལ་ཇི་མ་སྙམ་པ་དང་
། སྡུག་བསྔལ་དང་དུ་ལེན་པ་དང་། བོན་ལ་ངེས་པར་སེམས་
པའི་བཟོད་པ་དང་གསུམ་སྟེ། སྔ་མ་ལས། སྡུག་བསྔལ་དང་ལེན་གནོད་མི་སྙམ།།
བོན་ལ་ངེས་བསམ་བཟོད་པ་གསུམ།། ཞེས་སོ། །གསུམ་པ་ལ་གསུམ། གནོད་པ་
ལ་ཇི་མི་སྙམ་པ། སྡུག་བསྔལ་དང་དུ་ལེན་པ། བོན་ལ་ངེས་པར་སེམས་པའོ། །དང་
པོ་ལ་བཞི། ཁོང་ཁྲོའི་ཉེས་དམིགས། བཟོད་པ་སྒོམ་དགོས་པའི་རྒྱུ་མཚན། བཟོད་
པ་ཅི་ལྟར་བསྒོམ་པ། དོན་དམ་པར་ཕན་གནོད་མ་གྲུབ་པའོ། །དང་པོ་ལ་གཉིས།
དགེ་འབྲས་བཅོམ་པའི་ཉེས་དམིགས། རྣམ་པར་སྨིན་པའི་ཉེས་དམིགས་སོ། །དང་
པོ་ལ་གསུམ། གཞོམ་བྱ། གཞོམ་བྱེད། འཇོམ་ཚུལ་ལོ། །དང་པོ་ནི། བསྐལ་པ་
༢ རྐང་པ་གཅིག་སྟེ། སྤྱིར་དགེ་བ་ལ་ཐབས་ཤེས་གཉིས་ཀས་མ་ཟིན་པ་བསོད་
ནམས་ཆ་མཐུན་དང་། བདག་མེད་རྟོགས་པའི་ཤེས་རབ་ཙམ་གྱིས་ཟིན་པ་ཐར་
པ་ཆ་མཐུན་དང་། ཐབས་ཤེས་གཉིས་ཀས་ཟིན་པ་ཐེག་ཆེན་གྱི་དགེ་བ་དང་གསུམ་
དུ་ཡོད་པ་ལས། བསོད་ནམས་ཆ་མཐུན་གྱི་དགེ་བ་སྦྱིན་པ་དང་ཚུལ་ཁྲིམས་ལ་སོགས་
པ་སྟེ། རྒྱ་ཆེ་བ་ནི་བསྐལ་པ་སྟོང་གི་དགེ་རྩ་ཡིན་ཀྱང་རུང་སྟེ་དེ་ཉིད་འཇོམ་
པའོ། །གཉིས་པ་ནི། ཁོང་ཁྲོ་རྐང་པ་གཅིག་སྟེ། ཡུལ་ཁྱད་པར་ཅན་ལ་དམིགས་
ནས་ངོ་བོ་ཡིད་དྲག་ཏུ་འཁྲུགས་པ་རྗེས་འགྱོད་པ་སོགས་གཉེན་པོ་དང་བྲལ་བའི་
ཁོང་ཁྲོ་གྲངས་ནི་ལན་གྲངས་མང་པོ་མི་དགོས་ཀྱི། ལན་གཅིག་སྐྱེས་པས་ཀྱང་
འཇོམས་པར་བྱེད་དོ། །གསུམ་པ་ནི། ས་བོན་རྩ་བ་ནས་འཇོམས་པ་མ་ཡིན་གྱི།
སྐྱེས་ནས་མྱོང་འགྱུར་གྱི་ནུས་པ་ཟིལ་གྱིས་མནོན་ནས་ལན་གྲངས་གཞན་དུ་མྱོང་
འགྱུར་དུ་བསྒྱུར་བ་སྟེ། དེའི་རྒྱུ་མཚན་ཡང་བསྐལ་པ་སྟོང་གི་དགེ་རྩ་བས་ཀྱང་ཁོང་
ཁྲོ་ལན་གཅིག་པ་དེའི་ཉེས་པ་ལྕི་བས་འབྲས་བུ་ཡང་ཐོག་མར་སྨིན་པའོ། །ཇི་སྐད་དུ།
དྲི་མེད་དང་དུ་མ་རྒྱན་པའི་མདོ་མཐུན་པར། བསྐལ་པ་སྟོང་གི་བསོད་ནམས་ཀྱང་།།
}}



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཁོང་ཁྲོ་དྲག་པོ་གཅིག་གིས་འཇོམས།། ཞེས་སོ། །གཉིས་པ་ནི། བྱང་སེམས་༽
rxདམྱལ་
བར་སྦྱོང་། ཞེས་བློ་ཀ་གཅིག་སྟེ། བྱང་སེམས་ལྡན་པ་ལ་ཁྲོང་ཁྲོ་སྐྱེས་པ་ན་ཁོང་
ཁྲོ་སྐད་ཅིག་མ་དང་བསྐལ་པ་མཉམ་པར་དམྱལ་བར་སྦྱོང་བར་འགྱུར་ལ། རང་
གི་རྩ་བའི་བླ་མ་ལ་དམིགས་པའི་ཁོང་ཁྲོ་སྐྱེས་ན་ནི་ཁོང་ཁྲོ་ཇི་སྙེད་པས་དེ་སྙེད་དུ་
བསྐལ་པར་དམྱལ་བར་སྦྱོང་བར་བྱེད་དོ། །གཉིས་པ་ལ་གསུམ། རང་རྒྱུད་ལ་བསམ་
པ་དང་
། གཞན་རྒྱུད་ལ་བསམ་པ་དང་། བཟོད་པའི་ཕན་ཡོན་ལ་བསམ་ནས་བཟོད་
པ་བསྒོམ་དགོས་པ་བསྟན་པའོ། །དང་པོ་ནི། སྔོན་ཆད（སྨིན། ཞེས་རྐང་པ་གཉིས་
ཏེ། དཔེར་ན་མདས་འབེན་ལ་ཕོག་པའང་འབེན་སྔོན་ལ་བཙུག་པས་ལན་ཏེ།
འབེན་མ་བཙུག་ན་མདའ་ཕོག་མི་འོང་ལྟར། གཞན་གྱིས་རང་ལ་གནོད་པ་བྱེད་
པའམ་སྔོན་ཆད་བདག་གིས་ཕར་གནོད་པ་བྱས་པའི་ལན་ཏེ། ཕར་གནོད་པ་མ་
བྱས་ན་ཚུར་ཡང་གནོད་པ་མི་འོང་སྟེ། འཇིག་རྟེན་པ་དག་ཀྱང་ཕན་པའི་ལན་དུ་
ཕན་པ་གནོད་པའི་ལན་དུ་གནོད་པ་བྱེད་འདུག་པ་བཞིན། ཚེ་སྔོན་རང་གིས་གཞན་
ལ་གནོད་པ་བྱས་པ་དེ་ཡི་ལས་ལན་ད་ལྟར་སྨིན་པ་ཡིན་པས་ཁྲོ་བའི་དོན་མེད་
དོ། །གཉིས་པ་ནི། ཕ་རོལ་（མི་རིགས། ཞེས་རྐང་པ་གཉིས་ཏེ། དཔེར་ན་སྨྱོན་
པ་གཅིག་གཞན་ལ་གནོད་པ་བྱེད་པ་ན། གཞན་ཤེས་པ་སོར་གནས་པ་ཀུན་སྨྱོན་
པའི་ཟླ་མི་བྱེད་པ། རེ་སྡུག་སྙིང་རེ་རྗེ་ཟེར་ཞིང་ལན་མི་བྱེད་དེ་བཞིན་དུ་ཕ་རོལ་
པོ་རང་ལ་གནོད་པ་བྱེད་པ་དེ་ཡང་ཉོན་མོངས་པ་དྲག་པོའི་གདོན་གྱིས་སེམས་རྒྱུད་
དཀྲུགས་པའི་སྨྱོན་པ་དང་འདྲ་བ་འདི་ལ་ཁྲོ་བ་ཅི་ཕྱིར་རིགས་ཏེ་མི་རིགས་
སོ། །དེའང་འཇིག་རྟེན་པའི་སྨྱོན་པ་དེ་སྨྱོ་ཚབས་ཆུང་སྟེ། དེས་གནོད་པ་ཅི་ལྟར་
བྱེད་ཀྱང་རང་གཞན་གྱི་ལུས་སྲོག་ལ་གནོད་པ་ཙམ་ལས་བྱེད་མི་ནུས་ལ་ཡུན་ཀྱང་
ཐུང་སྟེ་ལོ་འགའ་ཙམ་ཡིན། ཉོན་མོངས་པའི་གདོན་གྱིས་བརློམས་ནས་གཞན་
02



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
8
ལ་གནོད་པ་བྱེད་པ་དེ་ནི་སྨྱོ་ཚབས་ཆེ་སྟེ། རང་གཞན་གཉིས་ཀ་དམྱལ་བར་སྦྱོང་
པའི་ལས་བྱེད་ཅིང་སྨྱོ་ཡུན་ཀྱང་རིང་སྟེ་ཚེ་རབས་ཐོག་མ་མེད་པ་ནས་མ་རྟོགས་
པའི་དབང་གིས་སྨྱོ་བས་ན་སྙིང་རྗེ་བའི་གནས་སོ། །གསུམ་པ་ནི། འདི་མེད་རྟག་
ལ་ཡོད། ཅེས་རྐང་པ་གསུམ་སྟེ། གནོད་པ་བྱེད་པ་འདི་མེད་ན་བདག་གིས་བཟོད་
པ་སྒོམ་པ་མེད་ལ་དེ་མེད་པས་ལས་ངན་འཛད་པ་དང་བསོད་ནམས་ཐོབ་པའང་
ག་ལ་ཡོད་དེ་མེད་དོ། །དེ་བས་ན་བླ་མེད་གོ་འཕང་སྒྲུབ་ཐབས་ཀྱི་མདོ་ལས། རང་
གི་ཞེ་སྡང་གི་མདའ་འམ། མདུང་ངམ། རལ་གྲིའམ། སྣེ་རྩེ་འམ། རྩེ་གསུམ་གྱི་
མཚོན་ཆ་ཐམས་ཅད་བཅོམ་མོ། །རང་གི་མཚོན་བཅོམ་པའི་བཟོད་པས་གཞན་གྱི་
མཚོན་བཅོམ་མོ། །བརྒྱ་བྱིན་དེ་ཅིའི་ཕྱིར་ཞེ་ན། རང་གིས་རང་མ་བཅོམ་ན་གཞན་
གྱི་ཆོམ་པར་མི་འགྱུར་རོ། །ཞེས་རང་གི་ཞེ་སྡང་གི་མཚོན་བཅོམ་ནས་རྗེ་བཙུན་
དམ་པ་ཡབ་སྲས་ཀྱི་བཟོད་པའི་གོ་ཆ་བཞི་པོ་དང་ལྡན་པར་བྱ་སྟེ། གང་ཞེ་ན།
གཤེ་བ་ལ་སླར་མི་གཤེ། ཁྲོས་པ་ལ་སླར་མི་ཁྲོ། རྡེག་པ་ལ་སླར་མི་རྡེག །མཚངས་
བྲུས་པ་ལ་སླར་མཚངས་མི་བྲུ་པ་དང་བཞིའོ། །གསུམ་པ་བཟོད་པ་ཅི་ལྟར་བསྒོམ་
པ་ལ་གཉིས། དགྲ་ལ་སྡང་བ་དགག་པ། གཉེན་ལ་ཆགས་པ་དགག་པའོ། །དང་
པོ་ལ་གཉིས། གནོད་པ་བྱེད་པ་ལ་ཅི་མི་སྙམ་པ་དང་
། གནོད་བྱེད་བླ་མར་ཤེས་
པའོ། །དང་པོ་ལ་བཞི། དགྲས་གནོད་པ་བྱེད་པ་དང་
། གཉེན་གྱིས་གནོད་པ་བྱེད་
པ་དང་། བར་མ་ལས་རང་དང་མཉམ་པས་གནོད་པ་བྱེད་པ་དང་། རང་བས་མཐོ་
བས་གནོད་པ་བྱེད་པ་ལ་ཅི་མི་སྙམ་པའོ། །དང་པོ་ལ་གཉིས། ལུས་ཀྱི་སྒོ་ནས་གནོད་
པ་བྱེད་པ་དང་། ངག་གི་སྒོ་ནས་གནོད་པ་བྱེད་པ་ལ་ཅི་མི་སྙམ་པའོ། །དང་པོ་ལ་
གསུམ། ཆུང་བརྡུང་རྡེགས་བྱེད་པ་དང༌། འབྲིང་ཡན་ལག་བཅད་པ་དང་།
ཆེན་པོ་སྲོག་འཕྲོག་པ་ལ་ཅི་མི་སྙམ་པའོ། །དང་པོ་ནི། གཞན་དག་ （གུས་པར་
03



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གྱུར། ཞེས་བློ་ཀ་གཅིག་སྟེ། རང་གི་ལོངས་སྤྱོད་སོགས་གཞན་གྱིས་འཕྲོག་པ་དང་།
གཞན་དག་རང་ལ་ཁྲོ་ཞིང་འཚིགས་ནས་རྡོ་དང་དབྱུག་པའམ་མདའ་མདུང་གྲི་
ལ་སོགས་པའི་མཚོན་གྱིས་བརྡུང་བརྡེགས་དང་རྨ་སོགས་བྱས་ཀྱང་། དེ་ལ་ཁོང་
ཁྲོ་བ་མེད་པར་སླར་བྱམས་པའི་བཞིན་མདངས་དང་དགའ་བའི་ཚུལ་སྟོན་ཞིང་
ཚིག་འཇམ་པོས་དེ་ཡིད་ཚིམས་པར་བྱས་པས། དེ་ཡང་ཁྲོ་བ་ཞི་ནས་རང་ལ་གུས་
པར་འགྱུར་ཏེ། ཚིག་བཞིའི་མདོ་ལས། ཅི་ལྟར་བདག་ལ་གནོད་གྱུར་ཅིང་།།
བརྡེགས་དང་འཚོགས་པར་བྱེད་གྱུར་ཡང་། དེ་ཉིད་འགྲོ་བའི་མིག་ཡུལ་དུ།།
ཤིན་ཏུ་བག་ལྡན་བཞིན་ཚུལ་སྟོན།། ཞེས་སོ། །གཉིས་པ་ནི། རང་ལ་xའཇལ་བར་
བྱ། ཞེས་བློ་ཀ་གཅིག་སྟེ། རང་ལ་ནོངས་པ་མེད་བཞིན་དུ་གཞན་གྱིས་རང་གི་མིག་
ཕྱུང་བ་དང་རྣ་བ་དང་སྣ་དང་རྐང་ལག་སོགས་དབང་པོ་ཡན་ལག་ཀུན་བཅད་ནས་
ཤིན་ཏུ་མི་བཟོད་པའི་སྡུག་བསྔལ་གཏད་ཀྱང་། རང་ཉིད་དེ་ལ་ཁྲོ་བ་མི་བྱེད་པར་
གནོད་པའི་ལན་ལ་བྱམས་པའི་སེམས་ཀྱིས་དེ་ལ་ནོར་སྟེར་བ་དང་ཚིག་འཇམ་པོས་
འཇལ་བར་བྱ་སྟེ། ཡང་སྔ་མ་ལས། གང་ཞིག་བདག་ལ་གནོད་གྱུར་ཡང་། དེ་དག་
བདེ་བས་སྐྱབས་བྱས་ཏེ།། སྡང་ལན་བྱམས་ཀྱིས་དྲིན་པར་བྱ།། ཞེས་སོ། །གསུམ་
པ་ནི། དབང་ཆེན་༽ཅི་ལྟར་འགྱུར། ཞེས་ཤློ་ཀ་གཅིག་སྟེ། འཇིག་རྟེན་ན་དབང་
ཆེན་བ་གཞན་གྱིས་རང་གི་མགོ་བོ་བཅད་ནས་སྲོག་ནི་འཕྲོག་པར་བྱེད་པར་གྱུར་
ན་ཡང་། དེ་ལ་རང་གིས་བཟོད་པར་མི་བྱེད་པར་ཁྲོ་བ་བྱེད་ན་དེ་ནི་སེམས་ཅན་
ཀུན་གྱི་སྐྱོབ་པ་ཅི་ལྟར་འགྱུར་ཏེ་མི་འགྱུར་རོ། །བཞི་བཅུ་པ་ལས། བདག་ལ་ཉེས་
པ་ཅུང་ཟད་མེད་པ་ལ། དབང་ཆེན་གཞན་གྱིས་མགོ་བོ་བཅད་ན་ཡང་། སྙིང་རྗེས་
ཁོ་ཡི་སྡིག་པ་ངས་ལན་ཞིང་། སླར་ཡང་བདག་གིས་ཐར་པར་འདྲེན་པར་བྱ།།
ཞེས་སོ། །བྱང་ཆུབ་སེམས་དཔའ་ལ་ཕན་བཏགས་པ་བས་གནོད་བསྐྱལ་བ་གཅེས་
104



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པར་བཟུང་ཞིང་། གནོད་པ་ཅི་ལྟ་བུ་ཞིག་བྱས་ཀྱང་ཁྲོ་བའི་སེམས་མེད་པ་དཔེར་
ན་བར་སྣང་ལ་མདུང་བསྐོར་བ་འདྲ་བ་ཞིག་དགོས་ཏེ། ཚིག་བཞིའི་མདོ་ལས།
བྱང་ཆུབ་སེམས་ལྡན་ཐུག་ཉིད་ལ།། རྣོན་པོའི་མཚོན་ཀྱང་ངར་སོ་འཇིལ།། གར་
མདུང་ཡིན་ཀྱང་བསྐོར་བཟློག་བཏུབ།། ཤིན་ཏུ་ཡངས་པས་ཐམས་ཅད་ཤོང་།།
གང་དག་སྒྲ་ཚིག་དུག་ཚེར་འདག །མཚོན་ཆའི་འཁོར་ལོ་མཁའ་ལ་འཁོར།།
བར་སྣང་སྟོང་པའི་ཀློང་ཡངས་ལ།། བཅོད་གཏུབ་བྱེད་པ་ག་ལ་མངོན།། ཞེས་
སོ། །གཉིས་པ་ངག་གི་སྒོ་ནས་གནོད་པ་བྱེད་པར་ཅི་མི་སྙམ་པ་ལ་གསུམ། མི་སྙན་
པ་བརྗོད་པ་དང་། སྐྱོན་འདོགས་པ་དང་། ཚིག་རྩུབ་སྨྲ་བ་ལ་ཅི་མི་སྙམ་
པའོ། །དང་པོ་ནི། འགའ་ཞིག་ཅི་ཞིག་ལྟ། ཞེས་བློ་ཀ་གཅིག་སྟེ། ལོག་པ་ཅན་
འགའ་ཞིག་གིས་རང་ལ་རྫུན་དང་ཕྲ་མ་གཏམ་མི་སྙན་པ་སྣ་ཚོགས་འཇིག་རྟེན་ན་
ཁྱབ་པར་སྒྲོགས་པར་བྱེད་པར་གྱུར་ན་ཡང་དེ་ལ་རང་གིས་བཟོད་པ་བསྒོམ་ནས་
ཁྲོ་བ་མི་བྱེད་ན་རང་གི་ལས་ངན་ཐམས་ཅད་ཟད་ཅིང་བསོད་ནམས་རྒྱ་ཆེན་པོ་
ཐོབ་པར་འགྱུར་བས་དེ་ལ་མི་དགའ་ཅི་ཞིག་ལྟ་སྟེ། ཡང་སྔ་མ་ལས། གང་ཞིག་བདག་
ལ་སྡང་གྱུར་པས།། རྫུན་ཚིག་ཡ་ག་མི་སྙན་སྨྲ།། དེ་དག་རང་གིས་བདེན་པས་བླང་།།
དེ་ཚིམས་ཡོན་ཏན་རང་ཉིད་ཐོབ། ཅེས་སོ། །གཉིས་པ་ནི། འགྲོ་མང་རང་གཞན་
བདེ། ཞེས་ཐོ་ཀ་གཅིག་སྟེ། འགྲོ་མང་འཚོགས་པའི་ནང་དུ་ཕྲག་དོག་ཅན་ཁ་ཅིག་
གིས་རང་ལ་སྐྱོན་མེད་པ་ལ་རྐུ་དང་བུད་མེད་སོགས་ཀྱི་སྐྱོན་བཏགས་ནས་ངན་སྨྲ་
སྣ་ཚོགས་པ་བཏང་བར་བྱེད་པ་ན། དེ་ལ་རང་གིས་ངན་ལན་མི་བརྗོད་ཅིང་བཟོད་
ཐུབ་པར་བྱས་པས་དེ་ཀུན་མགུ་ཞིང་རང་གཞན་གཉིས་ཀ་བདེ་བར་འགྱུར་ཏེ།
ཡང་དེ་ཉིད་ལས། སེམས་ཅན་གང་དག་ཐོལ་མ་གྱུས།། བདག་ལ་གཤེ་སྐུར་ཚིག་
འདེབས་པ། དེ་ཉིད་སེམས་ལ་ཚེར་མི་སློང་།། བསློངས་གྱུར་བྱང་སེམས་ཉམས་
ལྕ05



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པའི་རྒྱུ།། ཞེས་སོ། །རང་གི་ཕར་ལ་ཚིག་སྨྲ་བ་རྣམས་གཞན་ལ་མི་གནོད་པར་སྨྲ་
ཞིང་རྒྱུད་འཇམ་ལ་སྤྱོད་ལམ་དལ་བར་བྱ་སྟེ། ཡང་དེ་ཉིད་ལས། ཚིག་ཀྱང་རྭ་མེད་
ཡུ་བོར་སྨྲ། ཡིད་ཀྱང་ཡིད་གཞུང་རྒྱུད་འཇམ་སྟེ། དལ་དང་རྣལ་དང་ནལ་མོ་དང་།།
ཤིན་ཏུ་རྒྱུད་རིང་མཉམ་དང་ལྷོད།། ཧྲི་ཙའི་སྲིན་སྐུད་འཐོན་ལྟར་འཇོག །ཅེས་
སོ། །གསུམ་པ་ནི། སུའང་ ༣འཐོབ། ཅེས་བློ་ཀ་གཅིག་སྟེ། སུའང་རུང་སྟེ་རང་
ལ་མི་དགའ་ནས་སྨོད་པར་འདོད་ནས། ཚིག་རྩུབ་སྨྲ་བ་དང་མཚངས་འབྲུ་བྱེད་
པ་ན་ཡང་། རང་གིས་དེ་ལ་ཞེ་སྡང་མི་བྱེད་པར་བྱམས་པ་བསྐྱེད་ནས་ཁོ་ལ་ཆེ་བསྟོད་
སོགས་བྱས་པས་དེ་ཡི་ཡོན་ཏན་རང་གིས་འཐོབ་པར་འགྱུར་ཏེ། ཡང་ཚིག་བཞིའི་
མདོ་ལས། གང་ཞིག་བདག་ལ་སྨོད་གྱུར་པ།། དེ་ཉིད་ཚུལ་དང་བཞིན་མི་
བཟློག །བཟང་ངན་མེད་པར་རོ་གཅིག་པ། བྱང་སེམས་རླབས་ཆེན་དེ་ཡིས་འཐོབ།།
ཅེས་དང་། གང་ཞིག་བདག་ལ་འགྲན་གྱུར་ཅིང་།། སྨོད་དང་སྡང་དང་རུ་ང་བ།།
དེ་དག་ཡངས་པས་བཀྲོལ་ཏེ་བླང་། རྩུབ་མོའི་ཚིག་ལ་ལན་མི་སྟོན། ཅེས་སོ། །གཉིས་
པ་གཉེན་གྱིས་གནོད་པ་བྱེད་པ་ལ་ཅི་མི་སྙམ་པ་ནི། ཕར་ལxགཉིས་ཕུང་འགྱུར།
ཞེས་བློ་ཀ་གཅིག་སྟེ། རང་གི་གཉེན་གྱི་ཕྱོགས་ཡིན་ཀྱང་རུང་སྟེ་ཕར་ལ་བུ་བཞིན་
དུ་སྐྱོང་བའི་མིས་ཕན་པ་བྱེད་པའི་ལན་དུ་རང་ལ་གནོད་པ་ཆེན་པོ་བསྐྱལ་བར་
གྱུར་ན་ཡང་། དེ་ལ་རང་ཉིད་ཞི་བར་མ་གྱུར་པར་སྡང་བ་བྱེད་ན་ནི་ཁྲོ་བས་རང་
དང་གཞན་གཉིས་ཀ་ཕུང་བར་འགྱུར་ཏེ། ཚིག་བཞིའི་མདོ་ལས། གཙོ་བོར་བྱམས་
དང་སྙིང་རྗེ་དང་། མཉམ་ཉིད་ཞི་བ་ལྡན་པར་གཅེས།། གང་ཞིག་ཞི་བར་མ་གྱུར་ན།།
དུག་ལྔས་དུག་ལྔའི་གཡུལ་མི་བཟློག །མཚོན་སོས་མཚོན་གྱི་ངར་མི་ནོན།། གཉིས་
ཕུང་འཁོར་བ་ངན་སོང་བརྒྱུད།། ཅེས་སོ། །གསུམ་པ་ནི། རང་དང་（རླབས་ཆེན་
འཐོབ། ཅེས་བློ་ཀ་གཅིག་སྟེ། དགྲ་གཉེན་གཉིས་ཀར་མ་གྱུར་པའི་རང་དང་མཉམ་
106



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པའི་སྐྱེ་བོ་ཁ་ཅིག་གིས་རང་ལ་འགྲན་སེམས་དང་ནི་རུ་ང་བས་ཀུན་ནས་བསླངས་
ནས། རྟག་ཏུ་རང་ལ་སྨོད་ཅིང་གནོད་པ་བྱེད་པར་གྱུར་ན་ཡང་དེ་ལ་རང་གིས་
ཁྲོ་བ་མི་བྱེད་ཅིང་། ཚིག་རྩུབ་མོ་མི་སྨྲ་ཞིང་གནོད་པ་མི་དམིགས་ན་བསོད་ནམས་
རླབས་ཆེན་རང་གིས་འཐོབ་པར་འགྱུར་ཏེ། ཡང་དེ་ཉིད་ལས། ཚིག་ལ་ཚེར་མའི་
རྣོ་མི་གདགས།། སྐྱོན་དུ་གྱུར་པའི་གནོད་མི་དམིགས། འཇམ་ལས་ཡོན་ཏན་ཤུགས་
ཀྱིས་འབྱུང་། དེ་ཡང་བྱང་ཆུབ་སེམས་ལྡན་སྤྱོད།། ཅེས་སོ། །བཞི་པ་ནི། གང་
ཞིག་འཐད་པར་བསྟུན། ཞེས་ཤློ་ཀ་གཅིག་སྟེ། གང་ཞིག་རང་བས་སྟོབས་དང་
གོ་ས་ཆེན་པོའི་མིས་ང་རྒྱལ་དབང་གིས་རང་གི་བདེན་པ་ཁྱད་དུ་བསད་ནས་སྨྲ་
ཕབ་དང་འཕྱ་ཁ་བཏང་བ་བྱེད་ན་ཡང་། དེ་ཉིད་ལ་སྡང་སེམས་མི་བསྐྱེད་པར་
རྒྱུད་ཞི་བ་དང་དེ་ལ་བྱམས་པར་བྱེད་ཅིང་ངག་འཇམ་པོས་འཐད་པར་བསྟན་པར་
བྱ་སྟེ། ཡང་ཚིག་བཞིའི་མདོ་ལས། ཁྲོས་པའི་བཞིན་མདངས་ཞི་བས་ལེན།།
གཏུམ་པའི་སྡང་ཚིག་བྱམས་པས་དཀྲོལ།། མི་འཐད་ལན་ལ་འཐད་པར་བསྟུན།།
དེས་ནི་འགྲོ་ཀུན་རང་དུ་ཞི། ཞེས་སོ། །འོ་ན་གང་ལའང་ཁྲོ་བ་བྱེད་མི་རིགས་ན་
གསང་སྔགས་ལས་བསྒྲལ་བའི་ཞིང་བཅུ་ལ་ཞེ་སྡང་བསྐྱེད་པར་གསུངས་པ་དང་
འགལ་ལོ། །ཞེ་ན། དེ་ལྟ་བུ་ལ་ཁྲོ་བ་གནང་སྟེ། བསྲུང་ཁྲིམས་ཀྱི་བྱང་ཆུབ་སེམས་
ཀྱི་བསླབ་པ་ལ། གང་དག་ཁྲོ་བ་བརྣག་པ་ལ། བསྟན་པ་ལས་གྱུར་སྤྱི་བའི་ཆེད།
དེ་ཉིད་ཁྲོ་བ་བླང་བར་བྱ། ཞེས་སོ། །གཉིས་པ་གནོད་བྱེད་བླ་མར་ཤེས་པ་
བདག་ལ་འཁྲུལ། ཞེས་བློ་ཀ་གཅིག་སྟེ། བདག་ལ་སྡང་ཞིང་གནོད་པ་བྱེད་པའི་
དགྲ་བོ་རྣམས་ནི་བདག་གི་ལས་སྒྲིབ་ངན་པ་ཐམས་ཅད་ཟད་ཅིང་བསོད་ནམས་
ཀྱི་ཚོགས་རྒྱ་ཆེན་པོ་རྫོགས་པར་བྱེད་པའི་མངའ་བདག་སྟེ། རང་ཉིད་ཐར་པ་བདེ་
བའི་སར་འདྲེན་པར་བྱེད་ན། དེ་ལ་ཞེ་སྡང་བྱེད་པ་ནི་ཤིན་ཏུ་འཁྲུལ་ལོ་སྙམ་དུ་
107



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བསམ་མོ། །གཉིས་པ་གཉེན་ལ་ཆགས་པ་དགག་པ་ནི། རང་གི་xཅི་ཞིག་བྱེད།
ཅེས་རྐང་པ་གསུམ་སྟེ། རང་གི་བུ་དང་བུ་མོ་ཚ་བོ་ཚ་མོ་དང་གཉེན་ཚན་གཞན་
རྣམས་ཀྱིས་རང་ལ་ཐར་པའི་ལམ་གྱི་གེགས་བྱེད་པས་ན་དེ་ལ་དགའ་བ་ཅི་ཞིག་
བྱེད་དེ་བྱེད་དོན་མེད་དོ་སྙམ་དུ་བསམ་མོ། །
བཞི་པ་དོན་དམ་པར་ཕན་གནོད་མ་གྲུབ་པ་ནི། བོན་རྣམས་༽ཅི་ཞིག་ལྟ།
ཞེས་རྐང་པ་གསུམ་སྟེ། དོན་དམ་པར་བོན་རྣམས་ནམ་མཁའ་ལྟ་བུ་དངོས་པོར་
མ་གྲུབ་པས་དེ་ལ་དགྲས་གནོད་པ་ཅི་ཞིག་ཡོད་ལ་གཉེན་གྱིས་ཕན་པ་ཅི་ཞིག་ཡོད་
དེ་མེད་དོ། །དེ་ལྟར་ཕན་གནོད་མ་གྲུབ་པས་དེ་ལ་དགའ་བ་དང་མི་དགའ་བ་ཅི་
ཞིག་ལྟ་སྟེ་མི་ལྟའོ། །གཉིས་པ་ལ་གསུམ། སྡུག་བསྔལ་དང་དུ་ལེན་པའི་ཕན་ཡོན།
སྡུག་བསྔལ་དང་དུ་ཅི་ལྟར་ལེན་པ་དངོས། སྡུག་བསྔལ་དང་དུ་ལེན་དགོས་པའི་
རྒྱུ་མཚན་དང་བཅས་པས་དོན་བསྡུ་བའོ། །དང་པོ་ལ་གསུམ། སྡུག་བསྔལ་བདེ་
བའི་རྒྱུ་ཡིན་པ། སྡུག་བསྔལ་རྒྱུད་ལ་ཡོད་པའི་ཡོན་ཏན། བདེ་སོགས་སྤངས་ནས་
སྡུག་བསྔལ་དང་ལེན་བསྐུལ་པའོ། །དང་པོ་ནི། སྡུག་བསྔལ་xབདེ་བ་རྙེད།
ཅེས་བློ་ཀ་གཅིག་དང་རྐང་པ་གཅིག་སྟེ། གང་ལ་སྡུག་བསྔལ་ཡོད་པ་དེ་ལ་བདེ་
བ་ཐོབ་པ་ཡོད་དེ། ངན་འགྲོ་དམྱལ་བར་སྐྱེས་པ་དག་ཀྱང་རྣམ་སྨིན་ཟད་ནས་དེ་
ལས་ཐར་པ་ཡོད་ལ། གང་ལ་བདེ་བ་ཡོད་པ་དེ་ལ་སྡུག་བསྔལ་འབྱུང་བ་ཡོད་དེ།
མཐོ་རིས་ཀྱི་གནས་ན་བདེ་བ་མྱོང་བའི་ལྷ་མི་རྣམས་ལས་ཀྱང་བདེ་འབྲས་ཟད་ནས་
ངན་འགྲོར་ལྟུང་བ་མང་བའི་ཕྱིར་རོ། །གཞན་ཡང་སྡུག་བསྔལ་གྱིས་སྡུག་བསྔལ་
བསྐྱེད་ན་ནི། ངན་འགྲོ་རྣམས་ལས་ཐར་པ་མེད་དགོས་ལ། བདེ་བས་བདེ་བ་ཚོལ་
བར་བྱེད་ན་ནི་བདེ་འགྲོའི་ལྷ་ལུས་རྣམས་ཅི་སྟེ། ལྟུང་སྟེ་མི་ལྟུང་དགོས་པ་ལ་མ་
ངེས་ཏེ། མདོ་ལས། ལྷ་ཡི་བུ་ལྟུང་བ་ཡང་སྲིད་དོ། །དམྱལ་བའི་བུ་ཐར་པ་ཡང་
108



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སྲིད་དོ། །ཅེས་གསུངས་པའི་ཕྱིར་རོ། །འོ་ན་བདེ་བ་ཅན་ཐམས་ཅད་སྡུག་བསྔལ་
ཅན་དུ་འགྱུར་ན་སངས་རྒྱས་ཀྱང་ལྟུང་བར་འགྱུར་རོ། །ཞེ་ན། དེ་ནི་མི་འགྱུར་
བའི་བདེ་བ་ཆེན་པོ་སྟེ། ཡུན་གྱི་བདེ་བ་ཆེན་པོ་ཐོབ་པས་སྡུག་བསྔལ་བའི་དོགས་
པ་དང་བྲལ་བའོ། །དེས་ན་དགེ་སྦྱོར་བའི་འཕྲུལ་གྱི་སྡུག་བསྔལ་ཆུང་ངུན་འདིས་
ནི་ཡུན་གྱི་བདེ་བ་ཆེན་པོ་རྙེད་པར་བྱེད་པས་ན། དགེ་སྦྱོར་བ་མི་ཆོས་ཀྱི་སྡུག་བསྔལ་
ལ་བྱོལ་ནས་ལྷ་ཆོས་ཀྱི་སྡུག་བསྔལ་དང་རྟག་ཏུ་འགྲོགས་པར་བྱ་སྟེ། མདོ་ལས།
འཕྲལ་གྱི་སྡུག་བསྔལ་ཆུང་ངུན་འདིས།། ཡུན་གྱི་བདེ་བ་ཆེན་པོ་ཚོལ།། ཞེས་
སོ། །གཉིས་པ་ནི། སྡུག་བསྔལ་རྗེ་སྐྱེ། ཞེས་རྐང་པ་གསུམ་སྟེ། སྡུག་བསྔལ་དེ་
ཡོད་ན་དེ་ལ་ཡོན་ཏན་ལྔ་ཡོད་དེ། འཁོར་བ་ལས་ཡིད་འབྱུང་འདོད་སྐྱེ་བས་ཐར་
པ་ལ་ཡིད་བསྐུལ་བའི་ཡོན་ཏན་དང་། རློམ་པས་མཐོ་བར་འཛིན་པ་འཇིགས་པས་
རང་རྒྱུད་ཀྱི་དྲེག་པ་སེལ་བའི་ཡོན་ཏན་དང་། སྡུག་བསྔལ་དྲག་པོ་མྱོང་བ་ནི་རྒྱུ་
མི་དགེ་བ་ལས་བྱུང་བར་ཤེས་ཤིང་དེ་ལྡོག་དགོས་པར་མཐོང་ནས་སྡིག་པ་ལ་འཛེམ་
པའི་ཡོན་ཏན་དང་། སྡུག་བསྔལ་གྱིས་གདུང་བ་ན་བདེ་བར་འདོད་པས་རྒྱུ་དགེ་
བ་སྒྲུབ་དགོས་པར་མཐོང་བས་དགེ་བ་ལ་དད་པའི་ཡོན་ཏན་དང་། རང་སྡུག་བསྔལ་
གྱིས་མནར་བའི་རྗེས་སུ་དཔག་ནས་སེམས་ཅན་གཞན་ཡང་སྡུག་བསྔལ་དེ་དང་
དེ་འདྲ་བས་མནར་བར་མཐོང་ནས་དེ་ལ་སྙིང་རྗེ་སྐྱེ་བའི་ཡོན་ཏན་རྣམས་ཡོད་པའི་
ཕྱིར་རོ། །གསུམ་པ་ནི། དེ་ཕྱིར་རྣལེན་པར་གྱིས། ཞེས་རྐང་པ་གཉིས་ཏེ། དེ་ལྟར་
དགེ་སྦྱོར་བའི་སྡུག་བསྔལ་དེ་བདེ་བའི་རྒྱུ་དང་འཁོར་བ་པའི་བདེ་བ་དེ་སྡུག་བསྔལ་
གྱི་རྒྱུ་ཡིན་པའི་ཕྱིར། དགེ་སྦྱོར་བས་འཁོར་བའི་བདེ་སོགས་ལ་ཆགས་པ་སྤངས་
ནས་བོན་གྱི་སྡུག་བསྔལ་དང་དུ་ལེན་པར་གྱིས་ཤིག་པའོ། །འཁོར་བའི་བདེ་བ་ཆུང་
ངུན་འདི་མ་སྤང་ན་ཡུན་གྱི་སྡུག་བསྔལ་ཆེན་པོར་ལྟུང་སྟེ། མདོ་ལས། འཕྲལ་གྱི་
109



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྐྱིད་ཁེ་ཆུང་ངུན་གྱིས།། ཡུན་གྱིས་མི་བདེ་ཆེན་མོར་ལྟུང་། ཞེས་སོ། །གཉིས་པ་ལ་
གཉིས། སྡུག་བསྔལ་སྤང་འདོད་ཟློག་སྟེ་མདོར་བསྟན་པ། སྡུག་བསྔལ་དང་དུ་
ཅི་ལྟར་ལེན་པ་དངོས་རྒྱས་པར་བཤད་པའོ། །དང་པོ་ནི། བདེ་བས་༽ཕན་ཚབས་
ཆེ། ཞེས་བློ་ཀ་གཅིག་སྟེ། འོ་ན་བདེ་བ་སྤང་ནས་སྡུག་བསྔལ་དང་དུ་ལེན་དགོས་
ན་བདེ་བས་བདག་ལ་ཕན་ཅིང་སྡུག་བསྔལ་གྱིས་བདག་ལ་གནོད་པས་དེ་ལྟར་མི་
ནུས་ཞེ་ན། ཁྱོད་ལ་ཡུན་གྱི་ཕན་པ་ཆེན་པོ་དགོས་ན་འཇིག་རྟེན་པའི་མཐུན་ཕྱོགས་
དང་མི་མཐུན་པའི་ཕྱོགས་གཉིས་ཡང་དག་པར་བརྗེས་ནས་མཐུན་ཕྱོགས་རྣམས་
རིང་དུ་དོར་ཏེ། མི་མཐུན་པའི་ཕྱོགས་རྣམས་དང་དུ་ལེན་ཅིང་། མཐུན་མི་མཐུན་
ཕྱོགས་གཉིས་མགོ་སྙོམས་པར་བྱས་པས་དེས་ནི་མཐར་ཐུག་གི་བདེ་བ་ཆེན་པོ་རྙེད་
པས་ཁྱོད་ལ་ཕན་ཚབས་དེས་ཆེའོ་ཞེས་པའོ། །གཉིས་པ་ལ་གསུམ། མཐུན་ཕྱོགས་
མི་མཐུན་ཕྱོགས་སུ་འདོར་བ། མི་མཐུན་ཕྱོགས་མཐུན་ཕྱོགས་སུ་བསྒྲུབ་པ།
ཕྱོགས་གཉིས་མགོ་སྙོམས་པའོ། །དང་པོ་ནི། དེ་ཕྱིར་༢སོ་བ་སྤོང་། ཞེས་བློ་ཀ་གཅིག་
དང་རྐང་པ་གཅིག་སྟེ། རྒྱུ་མཚན་དེའི་ཕྱིར་ན་དགེ་སྦྱོར་བས་འཇིག་རྟེན་པའི་མཐུན་
ཕྱོགས་རྣམས་རིང་དུ་དོར་བར་བྱ་སྟེ། དེའང་ཕ་ཡུལ་ནི་བདུད་ཀྱི་བཙོན་ར་དང་
འདྲ་བས་རྒྱབ་ཏུ་བསྐྱུར། རང་གི་ཕ་མ་བུ་ཚ་གཉེན་ཉེ་འབྲེལ་རྣམས་ནི་བདུད་ཀྱི་
བཙོན་སྲུང་དང་འདྲ་བས་དེ་དག་གི་དབང་དུ་སོང་ན་རང་ཉིད་བསད་པར་བྱེད་
པས་འབྲེལ་པ་མི་བྱ། སློབ་བུ་དང་ཡོན་བདག་དང་། གཡོག་འཁོར་སོགས་རང་
གི་ཉེ་བར་གནས་པ་རྣམས་ནི་བདུད་ཀྱི་མྱ་ངན་གྱིས་གཟིར་བ་དང་འདྲ་བས་ཞེན་
པ་བཅད། ཟས་ནོར་ལོངས་སྤྱོད་ཡུལ་མཁར་རྣམས་ནི་བདུད་ཀྱི་སོ་བ་དང་འདྲ་
བས་ཆགས་པ་མེད་པར་སྤང་བར་བྱ་སྟེ། ཐར་ལམ་ལས། འཇིག་རྟེན་མཐུན་ཕྱོགས་
མི་མཐུན་ཕྱོགས་སུ་བསྐྱང་།། ཕ་ཡུལ་བདུད་ཀྱི་བཙོན་ར་མི་འཛིན་ཅིང་། གཉེན་
110



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འབྲེལ་བདུད་ཀྱི་བཙོན་སྲུང་བསད་པར་བསམ།། ཉེ་གནས་བདུད་ཀྱི་མྱ་ངན་རྒྱུན་
བཅད་ལ།། ཟས་ནོར་བདུད་ཀྱི་སོ་བ་སྤང་བར་བྱ། ཞེས་སོ། །གཉིས་པ་ལ་གཉིས།
མདོར་བསྟན་པ། རྒྱས་པར་བཤད་པའོ། །དང་པོ་ནི། མི་མཐུན་༽བླང་། ཞེས་
རྐང་པ་གཅིག་སྟེ། དགེ་སྦྱོར་བས་འཇིག་རྟེན་པའི་མི་མཐུན་པའི་ཕྱོགས་ནད་གདོན་
རྐྱེན་སོགས་མི་འདོད་པ་རྣམས་དང་དུ་བླང་བར་བྱ་སྟེ། དེ་དག་ཐར་པ་སྒྲུབ་པའི་
གྲོགས་དགེ་བའི་བཤེས་གཉེན་དང་མཚུངས་པའི་ཕྱིར་རོ། །ཡང་སྔ་མ་ལས།
འཇིག་རྟེན་མི་མཐུན་ཕྱོགས་རྣམས་མཐུན་རྐྱེན་བསྒྲུབ། ཅེས་སོ། །གཉིས་པ་ལ་
གསུམ། བདག་གཅེས་པར་གཟུང་བའི་ཉེས་དམིགས། མི་མཐུན་པ་ལམ་དུ་ཁྱེར་
བའི་ཕན་ཡོན། མི་མཐུན་དངོས་ལམ་དུ་འཁྱེར་ཚུལ་ལོ། །དང་པོ་ནི། དེས་
ནི་ ༢མེད་པ་འབྱུང་། ཞེས་བློ་ཀ་གཅིག་དང་རྐང་པ་གཅིག་སྟེ། ནད་གདོན་སོགས་
དང་དུ་ལེན་དགོས་ན་ནི་དེས་ནི་བདག་ལ་གནོད་པས་དེ་ནི་མི་འདོད་ཅེ་ན།
དེ་ནི་ཁྱོད་ཀྱིས་བདག་རང་ཉིད་ལ་གཅེས་པར་འཛིན་པས་ལན་ཏེ། རང་གཅེས་
པར་འཛིན་པས་དགྲ་དེས་ནི་སྔར་ཡང་ཁྱོད་ནི་འཁོར་བ་ཐོག་མ་མེད་པ་ནས་ངན་
སོང་ལ་སོགས་སྡུག་བསྔལ་བའི་གནས་ལ་གཏད་ནས་བཟོད་དཀའ་བའི་སྡུག་བསྔལ་
མང་པོ་མྱོང་དུ་བཅུག །ད་ཡང་ཁྱོད་ནི་བདག་གཅེས་པར་འཛིན་པའི་དགྲ་བོ་དེའི་
དབང་དུ་གྱུར་ན་ནི་སྡུག་བསྔལ་ཟད་མཐའ་མེད་པ་ཉམས་སུ་མྱོང་དགོས་པ་འབྱུང་
བ་སྨོས་ཀྱང་ཅི་དགོས་སོ། །གཉིས་པ་ནི། མི་མཐུན་འགྱུར་རོ། །ཞེས་རྐང་པ་གསུམ་
སྟེ། འཇིག་རྟེན་མི་མཐུན་པའི་ཕྱོགས་ནད་གདོན་སོགས་མི་སྤོང་བ་ལམ་དུ་འཁྱེར་
ཤེས་ན་ཚེ་རབས་ཐོག་མ་མེད་པ་ནས་བསགས་པའི་ལས་དང་ཉོན་མོངས་པ་སྡིག་
སྒྲིབ་བག་ཆགས་ཀུན་མ་ལུས་པ་ཟད་ནས་གཏན་གྱི་བདེ་བ་བླ་ན་མེད་པ་ཐོབ་
པར་འགྱུར་རོ། །གསུམ་པ་ལ་གཉིས། མདོར་བསྟན་པ། རྒྱས་པར་བཤད་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པའོ། །དང་པོ་ནི། དེ་ཕྱིར་༽བླང་། ཞེས་རྐང་པ་གཉིས་ཏེ། རྒྱུ་མཚན་དེའི་ཕྱིར་ན་
བདག་གཅེས་པར་འཛིན་པའི་སེམས་དེ་ཁོ་ན་ལ་དགྲར་བཟུང་ནས་ནད་གདོན་
སོགས་མི་འདོད་པ་ཐོག་ཏུ་བྱུང་ན་དགའ་བཞིན་སྤྲོ་བཞིན་དུ་དང་དུ་བླང་བར་
བྱའོ། །གཉིས་པ་ལ་བཞི། ནད་དགེ་བའི་བསྐུལ་མ། གདོན་སངས་རྒྱས་ཀྱི་ཐུགས་
རྗེ། རྐྱེན་ཐར་པའི་ལམ་འདྲེན། བདུད་བདེ་གཤེགས་ཀྱི་སྤྲུལ་པ་ཡིན་པར་ཤེས་
པའོ། །དང་པོ་ལ་གསུམ། ན་ཚའི་ཡོན་ཏན། ན་ཚ་ལམ་དུ་སློང་ཐབས། ནད་ཞི་
བའི་ཉེས་དམིགས་ལ་བསམ་ནས་ན་ཞིང་ཚ་བའི་སྨོན་ལམ་གདབ་པའོ། དང་པོ་
ནི། ནད་ནི་མཆོག །ཅེས་བློ་ཀ་གཅིག་སྟེ། ནད་ནི་རང་གི་ཚེ་འཁོར་བ་ཐོག་མ་
མེད་པ་ནས་བསགས་པའི་ལས་དང་ཉོན་མོངས་པ་ཐམས་ཅད་སྲེག་པའི་མེ་དཔུང་
ལྟ་བུ། སྡིག་སྒྲིབ་དང་བག་ཆགས་ཐམས་ཅད་བཀྲུ་བའི་ཆབ་གཙང་མ་ལྟ་བུ།
སྡོམ་པ་དང་དམ་ཚིག་གི་ཉམས་ལྟུང་དང་སྒོ་གསུམ་གྱི་ཉེས་ཚོགས་མ་ལུས་པ་ཀུན་
གཏོར་བའི་རླུང་ལྟ་བུ། དགེ་བའི་ལས་ལ་བསྐུལ་མ་བཏབ་པའི་གྲོགས་བཟང་པོ།
ཐར་པ་བདེ་བའི་ལམ་ལ་འདྲེན་པའི་བཤེས་གཉེན་དམ་པ། སྒྲིབ་པ་སྦྱོང་བའི་ཐབས་
རྣམས་ལས་མཆོག་ཏུ་གྱུར་པ་སྟེ། ཇི་སྐད་དུ། ཐར་ལམ་ལས། ནད་ནི་དགེ་བའི་
བསྐུལ་མ་བཤེས་གཉེན་མཆོག །ཅེས་དང་། སྨན་གོང་བའི་ཞལ་ནས། ན་ཚ་སྡུག་
བསྔལ་རིན་པོ་ཆེ།། གནོད་སྦྱིན་ཕོ་མོ་བཀའ་དྲིན་ཅན།། ཞེས་སོ། །གཉིས་པ་ནི།
ནན་xཁུར། ཞེས་རྐང་པ་གསུམ་སྟེ། འདིར་ནད་ལམ་དུ་སློང་ཐབས་བླ་མ་སྨན་
གོང་བ་ནས་བརྒྱུད་པའི་གདམས་ངག་ཟབ་མོ་ལ་དེའང་སྨན་གོང་བའི་ཞལ་ནས།
བཟོད་པ་གསུམ་གྱིས་གཞི་བཏིང་ལག སྙིང་རྗེ་གསུམ་གྱིས་ལམ་དུ་ཁྱེར། གོ་ཆགསུམ་
གྱིས་གོ་བཟློག་གོ །ཞེས། ཐོག་མར་བོན་ལ་ངེས་པ་སེམས་པའི་བཟོད་པས་ན་ཚ་
སྔོན་མའི་ལས་སུ་ཤེས་པར་བྱ་སྟེ། དེའང་རང་ལ་སྔར་ནས་ནད་ཀྱིས་ན་བའི་སྡུག་



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བསྔལ་དང་། རྐྱེན་གློ་བུར་བ་ན་ཚ་དྲག་པོ་ཐོག་ཏུ་བྱུང་ན། བདག་གི་ཚེ་འཁོར་
བ་ཐོག་མ་མེད་པ་ནས་ལས་ངན་བསགས་པ་མང་དུ་ཡོད་པས། དེའི་འབྲས་བུ་ད་
ལྟར་སྨིན་ནས་བདག་ལ་ན་ཚ་འདི་བྱུང་བ་ཡིན། ད་ཡང་འདི་འདོར་འདོད་བྱས་
པས་མི་ཕན་ཏེ། ལས་ཀྱི་རྣམ་སྨིན་ཡིན་པས་བཟློག་ཏུ་མེད་དེ། མདོ་ལས། ལས་
ཀྱི་རྣམ་པར་སྨིན་པ་ནི། བཟློག་པར་སྟོན་པས་ཀྱང་མ་གསུངས།། ཞེས་གསུངས།
ལས་ངན་གྱི་རྣམ་སྨིན་འདི་བདག་གིས་ཚེ་འདིའམ་ཕྱི་མ་ངན་སོང་གི་གནས་གང་
རུང་ཞིག་ལ་མྱོང་ངེས་ལ། ཕྱི་མར་ངན་སོང་གི་གནས་སུ་མྱོང་དགོས་པ་བྱུང་ན་ནི།
དམྱལ་བར་སྐྱེས་ན་ཉིན་རེར་ཤི་བསད་བཅོ་བརྒྱད་རེ་བྱེད་ཅིང་སྡུག་བསྔལ་བཟོད་
དཀའ་ཞིང་
། དུས་ཀྱང་བསྐལ་པ་ཁྲི་འབུམ་མང་པོར་མྱོང་དགོས་པ་ལ། ད་རེས་
ན་ཚ་ཅུང་ཟད་འདིས་ལས་ངན་གྱི་རྣམ་སྨིན་དེ་ལྟ་བུ་ལས་ཐར་པར་བྱེད་པས་ན་
འདི་ལ་མི་དགའ་ལྟ་ནས་འདོར་འདོད་བྱེད་པ་ནི་བདག་འཁྲུལ་པ་ཡིན་སྙམ་དུ་བསམ་
མོ། །དེས་ནས་སྡུག་བསྔལ་དང་ལེན་གྱི་བཟོད་པས་ནད་དེ་དང་དུ་བླང་སྟེ།
བདག་གིས་ཚེ་འཁོར་བ་ཐོག་མ་མེད་པ་ནས་ལས་ངན་བསགས་པ་རྒྱ་ཆེ་བས་སྦྱོང་
དཀའ་བ་ལ། ད་རེས་བླ་མ་ཐུགས་རྗེ་ཅན་གྱིས་མྱུར་དུ་སྦྱོང་པའི་ཐབས་བླ་མ་རང་
ཉིད་ཀྱི་ཕྲིན་ལས་ལ་བརྟེན་ནས་བདག་ལ་ནད་ཀྱི་ཟུག་གཟེར་དྲག་པོ་འདི་འདྲ་གཏོང་
བ་མཛད་པ་ཡིན། ལས་ངན་ཚན་པོ་ཆེ་རྣམས་བཙན་ཐབས་སུ་སྦྱོང་བར་བྱེད་པ་
འདི་འདྲ་འབད་རྩོལ་མ་དགོས་པར་ང་ཡི་ཐོག་ཏུ་བྱུང་བ་འདི་ངོ་མཚར་ཆེའོ། །བདག་
གི་ལས་ངན་ཚབས་ཆེན་བསགས་པ་རྣམས་ཐབས་འདི་འདྲ་ལ་བརྟེན་ནས་སྦྱོང་
མ་གྲུབ་ན། ང་འདྲ་བ་ནད་མེད་བདེ་བར་གནས་ན་ངན་སོང་གི་འཇིགས་པ་ནི་
མི་དྲན། ལས་ངན་སྦྱོང་བའི་ཐབས་ལ་ནི་མི་བརྩོན། སྔར་གྱི་ལས་ངན་སྟོབས་ཆེ་
བ་མང་པོ་བསགས་པའི་སྟེང་དུ་ཚེ་ད་རེས་ཀྱང་བདག་འཛིན་ཉོན་མོངས་པའི་དབང་
113



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གིས་རང་འདོད་འབའ་ཞིག་བྱེད་བྱེད་ནས་སྡིག་པ་གང་ཆེ་བ་རྣམས་གཅིག་བསོག་
གཉིས་བསོག་བྱེད་ནས་ཉིན་མ་རེ་རེ་ལ་བསོག་པའང་གྲངས་ལས་འདས། དེ་ཐམས་
ཅད་བདག་གི་སྟེང་དུ་འཚོགས་ནས་ལུས་ན་བདག་ངན་སོང་དུ་སྐྱེ་བ་ཅི་སྨོས།
དེས་ན་ལས་ངན་དེ་ལྟ་བུ་རྣམས་དག་པར་བྱེད་པས་ན་ན་ཚ་འདི་བདག་གིས་དང་
དུ་བླང་བར་བྱའོ་སྙམ་དུ་བསམ་མོ། །དེ་ལྟར་ནད་དང་དུ་བླངས་པ་ལས་ན་
ཟུག་གཟེར་ཇེ་ཆེར་བྱུང་ན། དེ་ནས་གནོད་པ་ལ་ཇི་མི་སྙམ་པའི་བཟོད་པ་བསྒོམ་སྟེ་
བདག་གི་ན་ཚ་དང་ཟུག་གཟེར་འདི་ཇེ་ཆེ་ལ་བྱུང་སོང་། ན་ཚ་སྡུག་བསྔལ་ཇི་ཙམ་
ཆེ་བ་བཞིན་སྡིག་སྒྲིབ་དེ་ཙམ་དག་སྟོབས་ཆེ་འགྲོ། སྡིག་སྒྲིབ་ཇི་ཙམ་དག་སྟོབས་
ཆེ་བ་དེ་ཙམ་གྱིས་ས་ལམ་གྱི་རྟོགས་པ་རང་རྒྱུད་ལ་སྐྱེ་བ་མྱུར་དུ་འགྲོ། དེས་ན་སངས་
རྒྱས་ས་ལ་དེ་ཙམ་ཇེ་ཉེར་དུ་སོང་བ་ཡིན་པས་དོན་ཆེན་པོ་དེ་ལྟ་བུར་ཡོད་པ་ཡིན་
པས་ན་ན་ཚ་ཅུང་ཟད་བྱུང་ཡང་ཨའུ་ཙི། དེ་བས་ན་འདི་བས་དགའ་ཚོར་ཆེ་ཐབས་
དང་། འདི་བས་ཁེ་ཆེ་ཐབས་ཅི་ཞིག་ཡོད་སྙམ་དུ་མི་འདོད་ཅན་གྱི་རིན་པོ་ཆེའི་
གཏེར་ཐོབ་པ་བཞིན་དུ་དགའ་སྤྲོ་བསྐྱེད་ཅིང་ནད་དེ་གཅེས་པར་བཟུང་ལ།
ད་རུང་ན་ཚ་ཟུག་གཟེར་འདི་ལས་ཀྱང་ཐུ་བ་རྣམས་བདག་གི་ཐོག་ཏུ་བྱུང་ན་རེ་
དགའ་རེ་སྐྱིད་རེ་སྤྲོ་སྙམ་དུ་སེམས་བསྐྱེད་ལ། ང་ཡི་ནད་འདི་ཡི་སྟེང་དུ་གཞན་
དག་གི་སེམས་ཅན་འགྲོ་བ་རིགས་དྲུག་རྣམས་ཀྱི་སྡུག་བསྔལ་ན་ཚ་ཅུང་ཟད་དང་
བཅས་པ་ཡན་ཆད་ལེན་ནས་བདག་གཅིག་པུས་ཁུར་བར་བྱའོ་སྙམ་དུ་དབུགས་འགྲོ་
འོང་དང་བསྟུན་ནས་གོང་ལྟར་བདེ་སྡུག་གཏོང་ལེན་ཡང་ཡང་བསྒོམ་མོ། །དེ་ནས་
བདག་ལ་དམིགས་པའི་སྙིང་རྗེ་བསྒོམ་སྟེ། བདག་རང་ཡང་འཁོར་བ་ཐོག་མ་མེད་
པ་ནས་ང་བདག་དབང་གིས་ཁམས་གསུམ་གྱི་གནས་ན་འཁྱམ་ཞིང་སྡུག་བསྔལ་
དུ་མས་མནར། ད་ཡང་ལས་ངན་མི་སྤོང་བ་ཕྱིས་བསོག་བསོག་ནས་ཕྱི་མར་ངན་



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སོང་དུ་སྐྱེ་ངེས་པས་རང་ཁོ་ན་སྙིང་རེ་རྗེ་སྙམ་དུ་བསམ་མོ། །དེ་ནས་གཞན་ལ་སྙིང་
རྗེ་བསྒོམ་སྟེ། སྤྱིར་སེམས་ཅན་ཐམས་ཅད་ལས་ངན་གྱིས་མནར་ནས་བདེ་བ་སྐད་
ཅིག་ཙམ་ཡང་མི་འདུག་པས་སྙིང་རེ་རྗེ། ཁྱད་པར་དུ་བདག་ལ་གནོད་པ་བྱེད་པའི་
འདྲེ་གདོན་འདིས་བདག་ལ་ཞེ་སྡང་བྱེད་ནས་ན་ཚ་སྡུག་བསྔལ་འདི་སྙེད་ཙམ་ཅིག་
བཏང་བ་བདག་ལ་དང་དྲིན་ཆེ་བ་བདོག་སྟེ། ཁོ་དག་ཉོན་མོངས་དྲག་པོ་དེས་དམྱལ་
བར་སྦྱང་བར་ངེས་ལ། དེར་མ་ཟད་སེམས་ཅན་གཞན་རྣམས་ཀྱང་ལུས་སྡུག་བསྔལ་
དུ་བཅུག །སེམས་ཉོན་མོངས་སུ་བཅུག །དེའི་རྣམ་སྨིན་ཀྱང་ཁོ་ཡི་སྟེང་དུ་འོང་
ངེས་ན་འདི་ཁོ་ན་སྙིང་རེ་རྗེ་བསམ་མོ། །དེས་ནས་དོན་ལ་དམིགས་པའི་སྙིང་རྗེ་
བསྒོམ་སྟེ། དོན་དམ་པར་རང་གཞན་གཉིས་ཀ་ངོ་བོ་མ་གྲུབ་པས་གནོད་བྱ་གནོད་
བྱེད་གནོད་པ་ཐམས་ཅད་རྨི་ལམ་གྱི་སྣང་བ་དང་འདྲ་བ་ལ། དེ་ལྟར་མ་རྟོགས་
པར་སེམས་ཅན་རྣམས་ང་བདག་གི་དབང་དུ་སོང་ནས་གཅིག་གིས་གཅིག་ལ་གནོད་
པ་བྱེད་ཅིང་ལས་ངན་བསགས། ཁྱད་པར་འདྲེ་འདིས་རང་གི་སེམས་སྟོང་པ་ལུས་
སྟོང་གཟུགས་ཡིན་པར་མ་ཤེས་པར་བདག་འཛིན་ཉོན་མོངས་པ་རགས་པས་བདག་
ལ་གནོད་པ་འདི་ལྟར་བྱེད་པ་སྙིང་རེ་རྗེ། དེས་བས་ན་བདག་གིས་ན་ཚ་འདི་ལ་
བརྟེན་ནས་སྡིག་སྒྲིབ་རྣམས་བཙན་ཐབས་སུ་སྦྱོང་ལ་བྱང་ཆུབ་མཆོག་ཏུ་སེམས་
བསྐྱེད་ཅིང་རྒྱལ་སྲས་ཀྱི་སྤྱོད་པ་ཕྱིན་དྲུག་སོགས་ཉམས་སུ་ལེན་ནས་ལུས་རྟེན་འདིའི་
སྟེང་ན་སངས་རྒྱས་ཀྱི་འབྲས་བུ་ཐོབ་པར་བྱེད་ལ་འདི་རྣམས་འཁོར་བ་སྡུག་བསྔལ་
གྱི་རྒྱ་མཚོ་ལས་བསྒྲལ་བར་བྱའོ་སྙམ་དུ་བསམ་མོ། །དེ་ནས་གོ་ཆ་གསུམ་ནི།
དམིགས་པའི་གོ་ཆ་ནད་སོས་འདོད་བྱེད་ན་གོ་ཆ་ལོག་པའོ། །ནད་ན་འདོད་བྱེད་
ན་གོ་ཆ་མ་ལོག་པའོ། །གཉེན་པོའི་གོ་ཆ་རང་གི་ནད་ཞི་བའི་ཆེད་དུ་ཁྲོ་བོ་བསྒོམས་
པ་དང་དྲགས་སྔགས་བཟླ་བ་སོགས་བོན་ཆོག་བྱེད་ན་གོ་ཆ་ལོག་པའོ། །དེ་ལྟར་
༈ 15



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མི་བྱེད་ཅིང་སྙིང་རྗེ་བསྒོམ་ན་གོ་ཆ་མ་ལོག་པའོ། །ཐབས་ཀྱི་གོ་ཆ་ནད་དེ་བསལ་
པའི་ཆེད་དུ་སྨན་གཏོང་བ་དང་གཏར་སྲེག་སོགས་བྱེད་པ་ནི་གོ་ཆ་ལོག་པའོ། །དེ་
ལྟར་མི་བྱེད་ཅིང་སྟོང་ཉིད་བསྒོམས་ན་གོ་ཆ་མ་ལོག་པའོ། །དེ་ལྟར་གོ་ཆ་ལོག་པ་
གསུམ་སྤང་ལ་གོ་ཆ་མ་ལོག་པ་གསུམ་དང་དུ་ལེན་པར་བྱའོ། །གསུམ་པ་ནི།
ནད་མེད་×སྨོན་ལམ་གདབ། ཅེས་ཟློ་ཀ་གཅིག་སྟེ། དེ་ལྟར་ཉམས་སུ་བླངས་པས་
ན་ཚ་དེ་ཅུང་ཟད་ཞི་ནས་སོང་ན་དེ་ལ་དགའ་དགའ་མི་བྱེད་པ། བདག་གི་ན་ཚ་
ཟུག་གཟེར་འདི་ཞི་ནས་འགྲོ་བ་འདུག་པས་འདི་བདག་གི་ཉམས་ལ་རེ་མ་བབས།
བདག་ནད་མེད་བདེ་བར་གནས་པ་ན་བདག་གིས་ཚེ་འཁོར་བ་ཐོག་མ་མེད་པ་ནས་
བསགས་པའི་ལས་ངན་དང་སྒྲིབ་པ་ཚན་ཆེན་འདི་རྣམས་མི་འདག་ཅིང་ད་ཡང་
ལུས་འགྲོ་ན། བདག་གིས་མཆོག་ཐུན་མོང་གི་དངོས་གྲུབ་མི་ཐོབ་པས་ན་ཟུག་དང་
ཚ་ཟུག་ཇེ་ཆེར་བྱུང་ན་ཅི་མ་རུང་། བདག་ནད་འདི་དང་མ་བྲལ་བར་དུས་རྟག་
ཏུ་ན་ཞིང་ཚ་ནས་སྡུག་བསྔལ་ཟུག་རྔུ་བཟོད་དཀའ་བ་རྣམས་ཉམས་སུ་མྱོང་བར་
ཤོག་ཅིག་སྙམ་དུ་སྨོན་ལམ་ཞེ་ཐག་པ་ནས་ཡང་ཡང་གདབ་བོ། །གཉིས་པ་ལ་གཉིས།
གདོན་བགེགས་སངས་རྒྱས་ཀྱི་སྤྲུལ་པ་ཡིན་པ་དང་། དེ་ལ་མི་དགའ་ལྟ་བ་བཟློག་
ནས་ཐར་ལམ་གྱི་གྲོགས་སུ་ཤེས་པའོ།། དང་པོ་ནི། གདོན་བགེགས་xམཆོག་ཡིན།
ཞེས་རྐང་པ་གཉིས་ཏེ། རང་ལ་ན་ཚ་དང་སྡུག་བསྔལ་བཏང་ནས་གནོད་པ་བྱེད་
པའི་གདོན་བགེགས་འདི་རྣམས་ནི་སངས་རྒྱས་ཀྱི་སྤྲུལ་པ་དངོས་ཡིན་ཏེ། རང་
ཉིད་འཁོར་བ་སྡུག་བསྔལ་གྱི་རྒྱ་མཚོ་ལས་ཐར་པར་བྱེད་པའི་ལམ་སྒྲུབ་པའི་གྲོགས་
མཆོག་ཏུ་གྱུར་པ་ཡིན་པའི་ཕྱིར་རོ། །ཐར་ལམ་ལས། གདོན་ནི་སངས་རྒྱས་ཐུགས་
རྗེ་སྒྲུབ་པའི་གྲོགས། ཞེས་དང་། སྨན་གོང་བའི་ཞལ་ནས། ན་ཚ་སྡུག་བསྔལ་
འཕྲིགས་པ་ལ། དྲིན་ཆེན་གྱི་བླ་མ་ཅིག་ནང་ནས་རྙེད། ཨ་བོ་བེར་དཀར་ལ་ཕྱག་
1 16



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འཚལ་ལོ། །ཨ་ཇེ་དམ་སྲི་ལ་སྐྱབས་སུ་འཆི།། ཞེས་གསུངས་སོ། །གཉིས་པ་ནི།
དེ་ལ་རྟགཞན་མེད། ཅེས་བློ་ཀ་གཅིག་སྟེ། དེ་ལྟར་གདོན་བགེགས་དེ་རང་གི་དགེ་
བ་སྒྲུབ་པའི་གྲོགས་ཡིན་པས་དེ་ལ་མི་དགའ་ལྟ་དོན་ཅི་ཞིག་ཡོད་དེ་མེད་དོ། །བདག་
ལ་ན་ཚ་དང་རྐྱེན་ངན་དྲག་པོ་གཏོང་བར་བྱེད་པའི་བདག་པོ་ཡིན་པས་དེ་ལ་མི་
དགའ་ཞེ་ན། དེ་ནི་ཁྱོད་བདག་རང་ཉིད་ལ་གཅེས་པར་གཟུང་བའི་གཅེས་འཛིན་
དགྲ་བོའི་དབང་དུ་གྱུར་པ་སྟེ། དགྲ་དེས་ནི་ཁྱོད་ཕུང་པ་ལས་གཞན་མེད་དེ།
དེས་སྔར་ཡང་ཁམས་གསུམ་ན་ཡང་ཡང་སྡུག་ཏུ་བཅུག་པའི་ཕྱིར་རོ། །དེ་བས་འདྲེ་
གདོན་སོགས་ཀྱི་གནོད་པའི་སྙིང་རླུང་ལྡང་བ། རྨི་ལམ་རྩུབ་པ། གཟུགས་དངོས་
སུ་མཐོང་བ། སྒྲ་མི་སྙན་པ་སྒྲོགས་པ་སོགས་བྱུང་ན་ནི་འཇིགས་སྐྲག་མི་བྱེད་པར།
བདག་གི་ལས་ངན་ཚན་ཆེ་བ་སྦྱང་མ་བཏུབ་ནས་ཡོད་པ་རྣམས་བཙན་ཐབས་སུ་
སྦྱོང་བའི་ཆེད་དུ་གདོན་བགེགས་འདི་ཀུན་བླ་མ་སངས་རྒྱས་དངོས་ཉིད་འདི་ལྟར་
སྤྲུལ་ནས་བདག་གི་སྡིག་སྒྲིབ་སྦྱང་བའི་ཆེད་དུ་བྱོན་པ་ཡིན་པས་བཀའ་དྲིན་
ཆེའོ། །ད་རུང་བདག་ལ་འཇིགས་སྐྲག་དང་ན་ཚ་སྡུག་བསྔལ་བཟོད་དཀའ་བ་རྣམས་
མྱུར་དུ་ཐོངས་ཤིག་བརྗོད་ཅིང་ཡིད་ལ་བསམ། གསུམ་པ་ལ་བཞི། རྐྱེན་ངན་དང་
དུ་ལེན་དགོས་པ། རྐྱེན་ངན་འདོར་འདོད་དགག་པ། བདག་ཏུའཛིན་པའི་ཉེས་
དམིགས། བདག་འཛིན་གདུལ་བྱར་བསྟན་པའོ། །དང་པོ་ནི། རྐྱེན་ངན་（རེགས།
ཞེས་རྐང་པ་གསུམ་སྟེ། དགྲས་མི་བསད་པ། ནོར་འཕྲོག་པ། གྱོད་ཕབ་པ།
མི་ཁ་བཏང་བ་སོགས་དང་
། འདྲེས་མི་ལ་ཤི་ཆད། ནོར་ལ་གོད་ཁ་བཏང་བ་སོགས་
རྐྱེན་ངན་གང་འདྲ་ཐོག་ཏུ་བྱུང་ཡང་དེ་དག་རང་ཉིད་ཐར་པ་བདེ་བའི་ལམ་ལ་
འདྲེན་པའི་སློབ་དཔོན་དུ་ཤེས་པར་བྱས་ལ་བཀའ་དྲིན་ཆེའོ་སྙམ་དུ་དགའ་དགའ་
བྱས་ནས་དང་དུ་ལེན་པར་བྱ་སྟེ། དེ་དག་རྒྱལ་བ་རྣམས་དང་རྒྱལ་བའི་སྲས་པོ་
【7



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཡུང་དྲུང་སེམས་དཔའ་ཀུན་དང་། བླ་མ་གོང་མ་དག་གིས་བསྔགས་པ་བརྗོད་
པའི་ཡུལ་ཡིན་ཏེ། ཐར་ལམ་ལས། རྐྱེན་ངན་ཐར་པའི་ལམ་འདྲེན་དོན་ལ་བསྔགས།
ཞེས་དང་། སྨན་གོང་བའི་ཞལ་ནས། གདོན་ནི་སངས་རྒྱས་སྤྲུལ་པ་ཡིན།། ནད་
ནི་དགེ་བའི་བཤེས་གཉེན་ཡིན།། བར་ཆོད་དངོས་གྲུབ་བསྐུལ་མ་ཡིན།། ཞེས་
སོ། །དེའང་དགྲ་གཉེན་གྱི་ཕན་གནོད་སོགས་ལ་བདེན་པར་གཟུང་ནས་དགའ་
སྡུག་བྱེད་པ་ནི་རང་ཉིད་འཁྲུལ་པ་ཡིན་ལ། ད་ལྟར་རང་ལ་ཚུར་གནོད་པ་བྱེད་པ་
འདི་དག་ཚེ་སྔོན་རང་གིས་ཕར་གནོད་པ་བྱེད་པའི་ལས་ལན་འཁོར་བ་སྟེ། བཞི་
བཅུ་པ་ལས། སྡུག་བསྔལ་སྣ་ཚོགས་རྨི་ལམ་བུ་ཤི་འདྲ།། བདེན་པར་གཟུང་བ་སྒྱུ་
མས་བསླུས་དང་མཚུངས།། མི་མཐུན་རྐྱེན་ངན་ཡུལ་དང་འཕྲད་པའི་ཚེ།། རང་
སྣང་འཁྲུལ་པ་སྔོན་ལས་ཤེས་པར་བྱ།། ཞེས་སོ། །གཞན་ཡང་བྱང་ཆུབ་སེམས་དཔའ་
ལ་ཕན་འདོགས་པ་བས་གནོད་པ་བྱེད་པ་རང་ལ་ཕན་ཆེ་བར་ཤེས་དགོས་ཏེ།
ཅི་སྟེ་ན། གཉེན་གྱི་ཕན་འདོག་པ་ལ་བརྟེན་ནས་ལས་ངན་བསག་ཅིང་མཐར་ངན་
སོང་དུ་འཕེན་ལ། དགྲས་གནོད་པ་བྱེད་པ་ལ་བརྟེན་ནས་རང་ཉིད་ཀྱིས་བཟོད་
པས་ལས་ངན་འཛད་ཅིང་བསོད་ནམས་ཀྱི་ཚོགས་རྫོགས་ནས་མཐར་སངས་རྒྱས་
ཐོབ་པའི་ཕྱིར་ཏེ། ཡང་སྔ་མ་ལས། ཐེག་ཆེན་ལམ་ཞུགས་བྱང་ཆུབ་སེམས་དཔའ་
ལ།། གནོད་པ་ཐམས་ཅད་རིན་ཆེན་སྦྱིན་དང་མཚུངས།། ཞེས་གསུངས་པ་ལྟར་
རོ། །དེ་བས་ན་རྐྱེན་ངན་པ་སོགས་ལ་ཡོན་ཏན་དེ་ལྟ་བུ་ཡོད་པ་ཡིན་པས་དེ་ལ་ཁྱོད་
ཀྱིས་དགའ་སྤྲོ་བྱེད་པར་རིགས་སོ། །གཉིས་པ་ལ་གཉིས། བདེ་སོགས་ལ་ཆགས་
པ་དགག་པ། སྡུག་བསྔལ་བཟོད་དགོས་པའི་རྒྱུ་མཚན་ནོ། །དང་པོ་ནི། བདེ་
བ་ཏའཇོམས་པར་བྱེད། ཅེས་ཤློ་ཀ་གཅིག་དང་རྐང་པ་གཅིག་སྟེ། འོ་ན་རྐྱེན་ངན་
པ་ཐམས་ཅད་དང་དུ་ལེན་དགོས་ན་བདག་གིས་བདེ་བ་ལ་སོགས་པ་མི་མྱོང་ཞིང་
18



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སྡུག་བསྔལ་བར་འགྱུར་བས་དེ་ནི་མི་འདོད་ཅེ་ན། ཁྱོད་ནི་ཤིན་ཏུ་བློ་རྨོངས་པར་
གྱུར་པ་སྟེ། དེ་ཅི་སྟེ་ཞེ་ན། འཇིག་རྟེན་འདི་ན་ཟས་གོས་ལོངས་སྤྱོད་འཛོམ་པ།
གཞན་གྱི་བཀུར་བསྟི་དང་སྙན་གྲགས་ཐོབ་པ། ལུས་ལ་ན་ཚ་སོགས་མེད་པ་དེ་ལ་
ནི་ཁྱོད་ཀྱིས་བདེ་བར་རློམ་པར་འདུག་སྟེ། དེ་ནི་བདེ་བ་ཅི་སྟེ་ཡིན་ཏེ་མ་ཡིན་
ནོ། །ཅིའི་ཕྱིར་ན། བདེ་བ་དེ་ནི་སྡུག་བསྔལ་ཆེན་པོའི་སྣ་འདྲེན་པ་ཡིན་ཏེ།
འཇིག་རྟེན་པའི་ཟས་གོས་སོགས་ཀྱི་བདེ་བ་ནི་སྡིག་པ་དུ་མས་སྒྲུབ་དགོས་པས་ན།
སྡིག་པ་ནི་སྡུག་བསྔལ་གྱི་རྒྱུ་ཡིན་པའི་ཕྱིར། འཇིག་རྟེན་པའི་བདེ་བ་ཕྲན་བུ་དེས་
ནི་ཁྱོད་ཀྱི་ནི་ལུས་སེམས་གཉིས་ཀ་རྡུལ་བཞིན་དུ་འཇོམས་པར་བྱེད་དེ། མདོ་ལས།
ཤེས་རབ་ཆུང་བ་ལོག་པར་འཁྲུལ་པ་འོ་ཅག་ནི།། འཕྲལ་གྱི་སྐྱིད་ཁེ་ཆུང་ངུན་འདིས་
ནི་ཡུན་གྱི་སྡུག་བསྔལ་ཆེན་པོར་ལྟུང་། ཞེས་སོ། །གཉིས་པ་ནི། ངས་ནི་བཟོད་
པར་བྱ། ཞེས་བློ་ཀ་གཅིག་དང་རྐང་པ་གཅིག་སྟེ། དེ་ལྟར་ཡིན་སྲིད་ཀྱང་འཁྱག་
ལྟོགས་དང་ན་ཚ་ལ་སོགས་པ་དང་དུ་ལེན་དགོས་ན་ནི་ངས་ནི་སྡུག་བསྔལ་དེ་དག་
མི་བཟོད་དོ་ཞེ་ན། ན་ཚ་དང་ལྟོགས་འཁྱག་གི་སྡུག་བསྔལ་ཕྲ་མོ་དེ་ཙམ་ཡང་མི་
བཟོད་ན་ངན་སོང་གསུམ་གྱི་སྡུག་བསྔལ་རྣམས་ཁྱོད་ཀྱིས་ཅི་ལྟ་བཟོད་དེ་མི་བཟོད་
པས། དེས་ན་ན་ཚ་ཅུང་ཟད་དང་དགེ་བ་སྒྲུབ་པའི་ཕྱིར་དུ་སྡུག་བསྔལ་ཕྲ་མོ་བྱུང་
ཡང་དེ་ནི་མཐར་ཐུག་གི་བདེ་བ་ཀུན་གྱི་སྣ་འདྲེན་པ་ཡིན་པས་ན་སྡུག་བསྔལ་དེ་
ནི་ཁྱོད་ཀྱིས་དཀའ་ཡང་བཟོད་པར་བྱ་དགོས་ཏེ། སྔ་མ་ལས། ཤེས་རབ་ཆེན་པོ་
མངའ་བའི་གཤེན་རབ་ནི།། འཕྲལ་གྱི་སྡུག་བསྔལ་ཆུང་ངུན་ཡུན་ཐུང་འདིས།།
ཡུན་གྱི་བདེ་བ་ཆེན་པོ་གཏན་དུ་ཚོལ།། ཞེས་སོ། །གསུམ་པ་ནི། བདག་འཛིན་（ཇི་
ག་མྱོང་། ཞེས་བློ་ཀ་གཅིག་སྟེ། ཁྱོད་ནི་བདག་གཅེས་འཛིན་འགོང་པོའི་དབང་
དུ་གྱུར་ནས་དུས་རྟག་ཏུ་རང་བདེ་ཐབས་སྐྱིད་ཐབས་ཆེ་ཐབས་གྲགས་ཐབས་འབའ་
19



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཞིག་དོན་དུ་གཉེར་ན། ཉོན་མོངས་པའི་དགྲ་བོ་རལ་གྲི་དང་ལྕགས་ཀྱུ་དང་མདའ་
མདུང་ཐོགས་པ་ཐམས་ཅད་ལྡང་བར་འགྱུར་བས་དེ་དག་གིས་ནི་ཁྱོད་ནི་དམྱལ་
བ་སོགས་སྡུག་བསྔལ་བའི་གནས་སུ་འཕེན་པར་བྱེད་པས་ན། དེའི་ཚེ་ཁྱོད་ཀྱིས་
བདེ་བ་ཇི་ག་མྱོང་སྟེ་མི་མྱོང་ངེས་སོ། །དེ་བས་ན་སྨན་གོང་བའི་ཞལ་ནས། སྡུག་
བསྔལ་ལམ་དུ་སློང་ན་བདེ་བའི་སྣ་འདྲེན་ཡིན། ཞེས་གསུངས་པས། དགེ་སྦྱོར་བའི་
དཀའ་སྤྱོད་ཀྱི་སྡུག་བསྔལ་ནི་བདེ་བ་ཟད་མེད་ཀྱི་རྒྱུ་ཡིན་པར་ཤེས་པར་
བྱའོ། །བཞི་པ་ནི། བདེ་xབརྩོན། ཞེས་རྐང་པ་གཉིས་ཏེ། དེ་བས་ན་ཡུན་གྱི་བདེ་
བ་ཟད་པ་མེད་པ་ཉམས་སུ་མྱོང་བར་འདོད་ན་བདག་འཛིན་ཉོན་མོངས་པའི་དགྲ་
བོ་འདི་འདུལ་བ་ལ་བརྩོན་དགོས། དེ་འདུལ་བ་ལ་མ་བརྩོན་ན་དེ་སྔར་ཡང་བདག་
གཅེས་འཛིན་དེའི་དབང་དུ་སོང་ནས་མཐར་ཐུག་གི་བདེ་བ་ལ་རྒྱབ་ཀྱིས་ཕྱོགས།
རྨི་ལམ་ལྟ་བུའི་འཕྲལ་གྱི་བདེ་བ་དོན་དུ་གཉེར་ནས། ང་སྐྱིད་དགོས་ཚེ་དགོས་གྲགས་
དགོས་ན་ཚ་འོང་མི་ཉན་བསམ་ནས་རང་འདོད་འབའ་ཞིག་བསྒྲུབས་བསྒྲུབ་པས།
དུས་གཏན་གྱི་བདེ་བ་རྒྱུངས་ལ་འཕོངས་ནས་འཕྲལ་གང་གི་བདེ་བ་ཚོལ་ས་ནས་
འཁོར་བ་སྡུག་བསྔལ་གྱི་རྒྱ་མཚོ་ཆེན་པོའི་ནང་དུ་ལྷུང་སྟེ་མི་ཐར་བ་འདི་བྱུང་བས་
ན། ད་ནི་ངས་བདག་གཅེས་འཛིན་ཁོའི་ཅི་བསམ་བསམ་མི་བྱེད་ཁོའི་དབང་དུ་
མི་བཏང་། ཁོ་ལ་བདེ་བ་དང་སྐྱིད་པ་དགོས་ཏེ། ང་ལ་བདེ་སྐྱིད་མི་འདོད།
ཁོ་ལ་ན་ཚ་དང་སྡུག་བསྔལ་མི་འདོད་དེ། ང་ལ་ན་ཚ་དང་སྡུག་བསྔལ་མཁོ།
ཁོ་ལ་ཆེ་གྲགས་སྙན་གསུམ་དགོས་ཏེ། ང་ལ་དེ་མི་དགོས་པས་ད་ཁོ་རྒྱལ་དང་ང་
རྒྱལ་བལྟ། ཁོ་རྒྱལ་དུ་བཅུག་ན་ང་ཤི་བ་དང་འདྲ་སྙམ་དུ། འོ་བདག་གཅེས་འཛིན་
ཕུང་རྒན་པོ་ཁྱོད་ཀྱི་དབང་དུ་ད་བཏང་རེ་ཤི་ཡང་ཡང་བརྗོད་ཅིང་ཞེ་མནའ་སྐྱལ་
ལོ། །སྨན་གོང་བའི་ཞལ་ནས། བདག་གཅེས་འཛིན་དགྲ་རུ་གཟུང་བ་འདི།།
120



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གདམས་ངག་གཞན་གྱི་དོད་མིན་གྱི།། མི་བདེ་ལམ་དུ་ཁྱེར་ཤེས་ན།། བདེ་བ་རང་
ལས་རྙེད་དེ་མཆི། ཞེས་སོ། །བཞི་པ་ལ་གཉིས། བདུད་ལམ་དུ་སློང་བ་ཡང་ད་
གི་ལམ། བདུད་དབང་དུ་ཤོར་བ་ལོག་པའི་ལམ་མོ། །དང་པོ་ལ་གཉིས། བདུད་
ངོས་བཟུང་བ་དང་
། ལམ་དུ་སློང་བ་དངོས་སོ། །དང་པོ་ནི། བདག་གཞན་༽བདུད།
ཅེས་རྐང་པ་གཅིག་སྟེ། བདག་དང་གཞན། རྒྱལ་དང་ཕམ། བདེ་དང་སྡུག །ཕན་
དང་གནོད། བསྟོད་དང་སྨོད་གཉིས་ཏེ། ཡིད་དུ་འོང་མི་འོང་གི་རྣམ་པ་ལ་ཆགས་
སྡང་གིས་སྤང་བླང་བྱེད་པ་པོ་དེ་ནི་བདག་གཅེས་འཛིན་གྱི་བདུད་ཅེས་བྱ་སྟེ།
ཡེ་ཤེས་རང་ཤར་ལས། བདུད་ཀྱི་ངོ་བོ་གང་ཞེ་ན། འཁོར་དང་ལོངས་སྤྱོད་གཉེན་
འདུན་ལ། ཞེན་ཅིང་ཆགས་པ་དེ་ཡིན་ནོ། །ཞེས་སོ། །གཉིས་པ་ནི། དེ་གཉིས་༽དངོས་
ཞེས་རྐང་པ་གཉིས་ཏེ། རྒྱལ་ཕམ་དང་། བདེ་སྡུག་དང་། ཕན་གནོད་དང་།
བསྟོད་སྨོད་དང་། དེ་གཉིས་གོ་ས་བརྗེ་ཞིང་རང་དང་གཞན་གཉིས་བརྗེ་བར་ནུས་
ན་དེ་ནི་བདེ་བར་གཤེགས་པ་ཉིད་བདུད་ཀྱི་རྣམ་པར་སྤྲུལ་ནས་རང་ལ་ཆེ་བའི་
ཡོན་ཏན་དངོས་སུ་བསྐྱེད་མཛད་པ་ཡིན་ཏེ། ཐར་ལམ་ལས། བདུད་ནི་སངས་
རྒྱས་རྣམ་སྤྲུལ་ཆེ་བ་བསྐྱེད། ཅེས་སོ། །དེའང་རྒྱལ་ཁ་གཞན་ལ་སྦྱིན། ཕམ་ཁ་རང་
གིས་ལེན། བདེ་བ་གཞན་ལ་སྦྱིན། སྡུག་བསྔལ་རང་གིས་ལེན། ཕན་པ་གཞན་
ལ་སྦྱིན། གནོད་པ་རང་གིས་ལེན། མདོར་ན་ཡིད་དུ་འོང་བ་རྣམས་གཞན་ལ་སྦྱིན།
མི་འོང་བ་རྣམས་རང་གིས་ལེན་པ་འདི་ནི་བདག་ཅག་གི་སྟོན་པས་བསྐལ་པ་མང་
པོའི་གོང་ནས་དང་དུ་བླངས་པ་ཡིན་ཏེ། མདོ་འདུས་ལས། བདག་ཚོང་དཔོན་
བུ་རུ་སྐྱེས་ཙ་ན།། རང་ཕམ་རོགས་ལ་རྒྱལ་ཁ་བྱིན།། ཅེས་གསུངས་སོ། །དེ་བཞིན་
དུ་རང་ལ་རྙེད་བཀུར་ཐོབ་པ་སོགས་བདེ་བ་ཅུང་ཟད་རེ་བྱུང་ནའང་དེ་ལ་དགའ་
དགའ་མི་བྱེད་པ། ཨ་ཁ་འདི་མི་དགོས་མི་དགོས། འདི་འཕྲལ་དུ་ལེགས་ལེགས་
121



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འདྲ་ཡང་ཕུགས་སུ་མི་བཟང་། བདེ་བ་ཅུང་ཟད་འདི་སྔར་དགེ་བ་ཕྲན་བུ་བྱས་
པ་ལས་བྱུང་བས་སྔར་གྱི་དགེ་འབྲས་ཟད་ནས་ཕྱིན་ཆད་བདེ་བའི་རྒྱུས་སྟོངས་པ་
ཡིན་སྙམ་དུ་བདེ་བ་དེ་རང་གར་ཉམས་སུ་མི་མྱོང་བ་སེམས་ཅན་གཞན་རྣམས་ལ་
བསྔོས་ལ་ཟད་མེད་ཀྱི་གཏེར་དུ་བསྒྱུར། ན་ཚ་ལ་སོགས་པའི་སྡུག་བསྔལ་ཐོག་ཏུ་
བྱུང་བའི་དུས་སུ་སྡུག་སྡུག་མི་བྱེད་པ། ཡག་བྱུང་ཡག་བྱུང་འདི་ང་ལ་མཁོ། འདི་
འཕྲལ་དུ་མི་ལེགས་ཀྱང་ཕུགས་སུ་བཟང་། སྡུག་བསྔལ་འདི་སྔར་རང་གིས་སྡིག་
པ་བསགས་པའི་འབྲས་བུ་ཡིན་པས་ལས་ངན་གྱི་རྣམ་སྨིན་ཡིད་དུ་མི་འོང་བ་རྣམས་
ཟད་ནས་ཕྱིན་ཆད་སྡུག་བསྔལ་གྱི་རྒྱུས་སྟོང་པ་ཡིན་སྙམ་དུ་སྡུག་བསྔལ་དེ་འདོར་
འདོད་མི་བྱེད་པ། རང་གི་སྡུག་བསྔལ་དེའི་སྟེང་དུ་སེམས་ཅན་གཞན་གྱི་སྡུག་བསྔལ་
ཐམས་ཅད་ལེན་ནས་རང་གིས་ཁུར་བའི་དམིགས་པ་བྱ་སྟེ། གོང་གི་བདག་གཞན་
བརྗེ་བའི་སྐབས་སུ་བསྟན་པ་བཞིན་དུ་བདེ་སྡུག་གཏོང་ལེན་གྱི་བྱང་ཆུབ་ཀྱི་སེམས་
བསྒོམ་པར་བྱ་སྟེ། འདུལ་བ་ཕལ་ཆེན་སྡོམ་བྱེད་ཀྱི་རྒྱུད་ལས། རང་ལ་དགོས་མེད་
དགེ་བ་འགྲོ་ལ་བསྣུན།། གཞན་གྱི་སྡུག་བསྔལ་རང་ཉིད་སྟེང་དུ་ལེན།། ཞེས་
སོ། །གཏོང་ལེན་སྒོམ་པ་འདི་བླ་མ་གོང་མ་དག་གི་ཉམས་ལེན་གྱི་གཙོ་བོ་ཡིན་པས་
འདོར་དུ་མི་རུང་བས་རྗེས་འཇུག་རྣམས་ཀྱིས་དང་དུ་ལེན་པར་གྱིས་ཤིག །བླ་མ་
ལྷའི་ཞལ་ནས། སྐྱིད་ན་བདེ་བ་ཚོགས་སུ་བསྔོ། སྡུག་ན་གཞན་གྱི་སྡུག་བསྔལ་ཁུར།།
ཞེས་གསུངས་སོ། །ཁྱད་པར་དུ་མཛེ་ནད་སོགས་ནད་ངན་པ་རྣམས་རང་ཐོག་ཏུ་
བྱུང་བའི་ཚེ་དེ་དང་བྲལ་འདོད་ཀྱིས་དེ་ཉིད་ཟློག་ཐབས་ལ་མི་བརྩོན་ཏེ། ནད་ངན་
པ་དེ་ནི་ལས་ངན་གྱི་ཕྱག་ཤིང་ཡིན་པས་དེ་ལ་དགའ་བ་བསྒོམ་ཞིང་བདེ་སྡུག་བཏང་
ལེན་ལ་འབད་དགོས་སོ། །སྨན་གོང་བའི་ཞལ་ནས། ན་ཚ་སྡུག་བསྔལ་དྲག་པོ་འདི།།
སྒྲིབ་སྦྱོང་ཕལ་པོའི་དོད་མིན་གྱིས།། གྲོགས་སུ་ཁྱེར་ལ་བཟོད་པ་བསྒོམ་དང་།།
22



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སྔར་བྱས་ཀྱི་སྡིག་སྒྲིབ་དག་སྟེ་མཆི།། ཞེས་སོ། །གཉིས་པ་ནི། བདག་འཛིན་ས་
འོག་སྦྱང་། ཞེས་བློ་ཀ་གཅིག་སྟེ། དེ་ལྟར་བདུད་ལམ་དུ་སློང་མ་བཏུབ་པ་རྣམས་
ནི་བདག་གཅེས་འཛིན་གྱི་བདུད་དེའི་དབང་དུ་གྱུར་ནས་རྟག་ཏུ་དེའི་ཁོལ་པོར་
བྱེད་ནས་ནི་མཐར་ངན་སོང་དམྱལ་བ་སོགས་སུ་འཕེན་ནས་སྡུག་བསྔལ་སྣ་ཚོགས་
ཉམས་སུ་མྱོང་བར་བྱེད་དོ། །དེ་ཡང་བདུད་དེ་གང་ལ་འཇུག་ན་བླ་མ་དང་དྲང་
སྲོང་དང་སྒོམ་ཆེན་པ་འདི་སྣང་སྒྱུ་མར་མ་ཤེས་པས་ཟས་ནོར་དང་གཉེན་འདུན་
ལ་ཆགས་ཤིང་བདག་འཛིན་ཆེ་བའི་རིགས་རྣམས་ལ་འཇུག་སྟེ། ཡེ་ཤེས་རང་ཤར་
ལས། སྣང་བ་སྒྱུ་མར་མ་རྟོགས་ཤིང་།། ཟས་ནོར་གཉེན་ལ་དགའ་བ་དང་།།
བདག་འཛིན་འཁྲི་བ་མ་ཆོད་པ། དེ་འདྲའི་སྡེ་ལ་ཞུགས་ནས་ཀྱང་།། གཏན་དུ་གྲོལ་
མེད་ཐ་རམ་འདྲ།། ཞེས་སོ། །དེ་ཡང་བདུད་དབང་དུ་སོང་བའི་གང་ཟག་དེའི་ལུས་
ལ་བདུད་ཞུགས་ན་རང་ལུས་ལ་ལྷག་པར་ཆགས་ནས་ལུས་བྱི་དོར་དང་ཕྱི་བདར་
བྱེད་ཅིང་གོས་རྒྱན་དང་མཛེས་ལ་དགའ་བ་ཡིན་ཏེ། སྔ་མ་ལས། རང་ལུས་འདི་
ལ་ཆགས་ནས་ནི། བྱི་དོར་ཁ་ཟས་ལ་ཞེན་ཅིང་། རང་ལུས་གསོ་བསྲལ་བྱ་བའི་ཕྱིར།།
རྒྱུན་གོས་ཟས་ནོར་སྣ་ཚོགས་བསྡུད། ཅེས་སོ། །ངག་ལ་བདུད་ཞུགས་ན་ངག་འཁྱལ་
དང་ལོག་ཚིག་སྣ་ཚོགས་སྨྲ་བ་བྱེད་དེ། དེར་ལས། ཁ་རུ་ཞུགས་ན་ལོག་ཚིག་སྨྲ།
ཞེས་སོ། །སེམས་ལ་ཞུགས་ན་ཉོན་མོངས་དུག་ལྔ་འབར་ཞིང་འཇིག་རྟེན་གྱི་ཁེ་གྲགས་
ལ་ཆགས་པ་འབྱུང་སྟེ། དེ་ཉིད་ལས། སེམས་ལ་ཞུགས་ན་ཁེ་གྲགས་སྒྲུབ། ཟས་
ནོར་འཁྲི་བ་སྣ་ཚོགས་འབྱུང་།། ཞེས་སོ། །ཡན་ལག་ལ་ཞུགས་ན་མལ་དུ་སྡོད་མི་
ཚུག་པར་འཆལ་ཞིང་ཡན་པ་ལ་དགའ་བ་དང་སྡིག་པའི་ལས་སྣ་ཚོགས་བྱེད་པར་
འགྱུར། དབང་པོ་ལ་ཞུགས་ན་རྣམ་ཤེས་ཡུལ་རྗེས་སུ་འབྲེང་ནས་ཚོགས་དྲུག་གི་
སྣང་བ་ལ་ཆགས་ཤིང་ཞེན་པ་དང་། སྤྱོད་པ་ལ་ཞུགས་ན་ཚུལ་འཆོས་བྱེད་ཅིང་
123



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྲོ་གླུ་སོགས་གཡེང་བའི་སྤྱོད་པ་སྣ་ཚོགས་བྱེད་པ་འོང་སྟེ། དེ་ཉིད་ལས། སྤྱོད་པ་
ཉིད་ལ་ཞུགས་པ་ན། ཆེ་ཁེངས་ཚུལ་འཆོས་འབྱུང་བར་བྱེད།། ཅེས་སོ། །དབང་
ཐང་ལ་ཞུགས་ན་སྟོབས་དང་མངའ་ཐང་ཆེན་པོ་འགྱུར་ཞིང་ཚེ་དྲེགས་དང་ང་རྒྱལ་
ཁེངས་སེམས་ཀྱིས་རྟག་ཏུ་རྣམ་དཔྱོད་ཆེན་པོར་བྱེད་དོ། །སྣང་བ་ལ་ཞུགས་ན་ལོངས་
སྤྱོད་ཆེ་ལ་འཁོར་གཡོག་མང་ཞིང་འཇིག་རྟེན་གྱི་ལས་སྤྱོད་ལ་རྟག་ཏུ་བརྩོན་པ་དང་
དེ་དག་ལ་ཞེན་ཆགས་ཆེ་བ་ཡིན་ཏེ། དེ་ཉིད་ལས། སྣང་བར་ཞུགས་ན་བསོད་ནམས་
བསྐྱེད།། འདུ་འཛི་ལས་སྤྱོད་སྣ་ཚོགས་འབྱུང་། ཞེས་སོ། །གཞན་ཡང་དེ་ཉིད་ལས།
ཤེས་རབ་ཉིད་ལ་ཞུགས་པ་ན།། སྒོམ་པ་མི་འདོད་བཤད་པར་འདོད། དོན་དམ་
མ་རྟོགས་སྟོང་ལོག་བྱེད། ཏིང་ངེ་འཛིན་ལ་ཞུགས་པ་ན། མཁའ་འགྲོ་འདུས་ནས་
ལུང་སྟོན་དང་།། ཡི་དམ་ལྷ་ཡིས་བསླུ་བར་བྱེད། རང་ཡང་ཡི་དམ་ཞལ་མཐོང་དང་།
མཁའ་འགྲོས་དངོས་གྲུབ་བྱིན་སྙམ་དང་། ཟས་ནོར་ལོངས་སྤྱོད་ཆོས་བརྒྱད་སྒྲུབ།།
གང་འབྲེལ་ངན་སོང་ཁྲིད་པར་བྱེད།། ཅེས་སོ། །གཞན་ཡང་ལྷ་མོ་འཕྲུལ་ཟའི་ཞལ་
ནས། ཚུལ་འཆོས་གོས་ལ་རེ་བའི་དྲང་སྲོང་བ། དགེ་དང་སྡིག་པ་མི་ཤེས་ལས་
འབྲས་པ། གང་ལའང་ལོག་ལྟ་ཆེ་བའི་རྟོགས་ལྡན་པ། བསླུ་བའི་ཐབས་ལ་མཁས་
པའི་གྲུབ་ཐོབ་པ། ཡང་དག་དོན་དང་བྲལ་བའི་བྱ་བྲལ་བ། བླ་མཚོང་ངོ་མི་ཤེས་པའི་
བླ་མ་བ། ཞེས་དང་། རིགས་ལ་ཞེན་པའི་བདག་ཉིད་ཆེ་དྲེགས་ཅན། རྒྱུད་ལ་ཞེན་
པའི་བདག་ཉིད་བརྒྱུད་འཛིན་ཅན། དགའ་བའི་དབང་གྱུར་ཐལ་རྡེགས་གད་མོ་ཅན།
སྡུག་པའི་དབང་གྱུར་ངོ་ནག་བཤུགས་རིང་ཅན། ཟས་ཀྱི་དབང་གྱུར་འགྲངས་
ལྟོགས་ཕོ་བ་ཅན། སྐོམ་གྱི་དབང་གྱུར་ཆང་འཐུང་བག་མེད་ཅན། ཞེས་པ་དག་
ཀྱང་བདུད་ཀྱིས་དབང་བསྒྱུར་བའི་རྣམ་འགྱུར་ཅན་ནོ། །དེ་ལྟར་ན་དིང་སང་གི་
བླ་སེར་ཕལ་མོ་ཆེ་འདི་རྣམས་ཐམས་ཅད་བདུད་དབང་དུ་གྱུར་ནས་འཇིག་རྟེན་
124



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཁོ་ན་དང་དུ་ལེན། ཕྱི་མའི་འདུན་མ་རྒྱབ་ཏུ་བསྐྱུར་ནས་ཆེ་ཐབས་སྒྲུབ། རྟག་ཏུ་
རྙེད་ཚོལ་ལ་བརྩོན་པར་བྱེད་ཅིང་། ཁ་ལག་འབྲེལ་ཚད་ངན་འགྲོར་ཁྲིད་པ་མང་
བས་ན། འཇིག་རྟེན་པའི་བསྟོད་པའི་ཡུལ་ཆེ་གྲགས་དང་རྣམ་དཔྱོད་ཆེན་པོའི་
བླ་གཟུགས་འཛིན་པ་རྣམས་ནི་སྙིང་རྗེ་སྐྱེད་པའི་ཡུལ་ཡིན་ཏེ་གཤེན་སྒོམ་ཞིག་པོའི་
ཞལ་ནས། སྡུག་བསྔལ་དང་དུ་ལེན་ཅིང་བདེ་བ་རྒྱབ་ཏུ་བསྐྱུར་བའི་རྣལ་འབྱོར་
པ་སྙིང་རེ་རྗེ། རྟོགས་ལྡན་ཁས་ལེན་བྱས་ནས་རང་སེམས་ངོ་མི་ཤེས་པའི་སྒོམ་ཆེན་
སྙིང་རེ་རྗེ། ཐ་སྙད་ཚིག་ཕྱིར་འབྲེངས་ནས་སེམས་ལ་ཐག་ཆོད་མེད་པའི་མཁས་
པ་སྙིང་རེ་རྗེ། ཁ་ལ་དགེ་བྱེད་ཟེར་ནས་སྡིག་པ་སྒོས་ཁུར་བྱེད་པའི་བཙུན་པ་སྙིང་
རེ་རྗེ། ནོར་རྫས་སྡུགས་སོགས་བྱས་ནས་བུ་སྨད་གཉེན་འདུན་གསོ་བའི་གསང་
སྔགས་པ་སྙིང་རེ་རྗེ། འཇིག་རྟེན་བྱ་བས་གཡེངས་ནས་ཁེ་གྲགས་ཞོར་ལ་བསྒྲུབས་
པའི་བླ་མ་སྙིང་རེ་རྗེ། དཔང་པོའི་དྲུང་དུ་ཁས་བླངས་ནས་དམ་ཚིག་ངོ་ལྐོག་བྱེད་
པའི་དྲང་སྲོང་པ་སྙིང་རེ་རྗེ། ཞེས་གསུངས་སོ། །དེ་བས་ན་ལུང་ལས། དཀའ་ཐུབ་
ཅན་ལ་སྙིང་རྗེ་བལྟ་བ་དང་། བདེ་སྐྱིད་ལྡན་ལ་ཡིད་རང་བྱེད་པ་སྤང་།། ཞེས་པ་
ལྟར། འཇིག་རྟེན་ན་ལོངས་སྤྱོད་ཆེ་ཞིང་ཚེ་གྲགས་དང་བདེ་སྐྱིད་ལྡན་པ་རྣམས་
ནི་སྙིང་རྗེ་བསྐྱེད་པའི་ཡུལ་དང་། ཕྱི་མའི་དགེ་བ་དང་དུ་ལེན་ནས་གོས་ཕྱར་དར་
ཁྲོད་པ། འཚོ་བ་བསོད་སྙོམས་ལ་བརྟེན་ནས་མི་ཚེ་སྡུག་ཟད་ལ་བཏང་བའི་རྣལ་
འབྱོར་པ་ནི་ཡིད་རང་བྱེད་པའི་གནས་ཡིན་པ་ལ། རང་རེ་རྣམས་དེ་ལས་ལྡོག་ནས་
ཐོབ་ཐང་རྣམ་དཔྱོད་ཆེན་པོའི་མི་ཞིག་མཐོང་ན་ཧ་ལས་ནས་དེ་ལ་ཡིད་སྨོན་བྱེད།
དཀའ་ཐུབ་སྡུག་སྲན་ཅན་གྱི་མི་ཞིག་མཐོང་ན་ཁྱོད་རེ་སྡུག་སྙིང་རེ་རྗེ་ཟེར་འདུག་
ཀྱང་དེ་ནི་སྙིང་རྗེའི་ཡུལ་མ་ཡིན་ནོ། །བདག་ཅག་གི་སྟོན་པས་ཀྱང་དཀའ་ཐུབ་
མཛད་པས་སྐུ་ལུས་ཀྱི་བཀྲག་ཤོར་རུས་འགོ་པགས་ཀྱིས་གཡོགས་ཙམ་དུ་གྱུར་པ་
325



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལ་འཁོར་རྣམས་ཀྱིས་མཇལ་བའི་ཚེ་ཀུན་ཀས་སྙིང་རྗེ་བྱས་ནས་ངུས་པས། དེ་ལ་
བདུད་ཁྱབ་པས་སྨྲས་པ་ནི། མདོ་ལས། སྐྱེས་མཆོག་འདི་ལ་སྙིང་རྗེ་སྐྱེས་ནས་ངུ་
བ་ཤེས་པ་འཁྲུལ། སྙིང་རྗེ་ཡང་དག་བྱ་བ་རང་ཅག་འཁོར་རྣམས་ཡིན། རང་ལ་
རང་གིས་གདུངས་ནས་ངུ་བ་འོས། ཞེས་སོ། །དེ་བས་ན་ཡེ་ཁྲི་ལ་བཟླ་ལས། འཇིག་
རྟེན་ཕུན་སུམ་ཚོགས་པ་ནི།། སྙིང་རྗེའི་གནས་སུ་བལྟ་བའོ། །ཞེས། འཇིག་རྟེན་
ན་ཆེ་གྲགས་ལྡན་ཅིང་འཁོར་གཡོག་མང་བ་ལོངས་སྤྱོད་ཆེ་བ་རྣམས་སྙིང་རྗེའི་ཡུལ་
དུ་བྱེད་ནས། རང་ཉིད་ཀྱིས་གནས་བྲག་ཕུག །གོས་རྩི་བེར། འཚོ་བ་བྱ་ཚོལ་ལ་
བརྟེན་ཏེ་འཆི་བ་ལ་དུས་འདེབས་ནས་སངས་རྒྱུས་བསྒྲུབ་དགོས་པ་ལ་ནི། དེ་ལྟར་
མི་བྱེད་པ་འཇིག་རྟེན་ཁོ་ན་དང་དུ་ལེན་ནས་བདག་གཅེས་འཛིན་གྱི་བདུད་ཁོ་རང་
ལ་གང་འདོད་འདོད་འབའ་ཞིག་བསྒྲུབས་པར་བྱེད་ན་ནི། ཁྱོད་ཀྱིས་སེམས་ཅན་
ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ལས་སྒྲོལ་བར་དམ་བཅས་ན་ཁྱོད་ཀྱི་
དམ་བཅའ་ཅི་འདྲ་འགྲུབ་སྟེ་མི་འགྲུབ་པར་མ་ཟད། ཁྱོད་བདག་གཅེས་འཛིན་གྱི་
བདུད་དེ་ཡིས་ས་འོག་དམྱལ་བ་སོགས་སུ་སྦྱོང་བར་བྱེད་པ་གདོན་མི་ཟའོ། །
གསུམ་པ་ཕྱོགས་གཉིས་མགོ་སྙོམས་པ་ལ་གསུམ། མདོར་བསྟན་པ། རྒྱས་པར་བཤད་
པ། ཕན་ཡོན་གྱིས་དོན་བསྡུ་བའོ། །དང་པོ་ནི། ཕྱོགས་གཉིས་༽བསྐྱང་
། ཞེས་རྐང་
པ་གཅིག་སྟེ། རང་དང་རང་གི་བཤེས་རྣམས་ལ། ནོར་མི་རྙེད་པར་བྱེད་པ་དང་
སྡུག་བསྔལ་བ་དང་མི་གྲགས་ཤིང་སྨད་པ་སོགས་བཞི་བྱེད་པ་ལ་མི་དགའ་མི་བྱེད།
དེ་ལས་བཟློག་པ་རྙེད་པ་སོགས་བཞི་བྱེད་པ་ལ་དགའ་བ་མི་བྱེད། དགྲ་ལ་རྙེད་
པ་སོགས་བཞི་བྱེད་པ་ལ་མི་དགའ་བ་མི་བྱེད། དེ་ལས་བཟློག་པ་བརྙེས་པ་སོགས་
བཞི་བྱེད་པ་ལ་དགའ་བ་མི་བྱེད་དེ། དཔེར་ན་རྨི་ལམ་དུ་ཡིད་དུ་འོང་མི་འོང་ཐམས་
ཅད་རང་བཞིན་མ་གྲུབ་པར་གཉིད་ཀྱི་ངང་དུ་རོ་གཅིག་པ་བཞིན་དུ། འཇིག་རྟེན་
126



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གྱི་ལེགས་ཉེས་ཀྱི་སྣང་བ་ཐམས་ཅད་སྒྱུ་མའམ་རྨི་ལམ་གྱི་སྣང་བ་དང་མཚུངས་པས་
དེ་ལ་དགའ་མི་དགའ་ཅི་ཞིག་ཡོད་དེ་མེད་པས་ན། ཡིད་དུ་འོང་བ་དང་མི་འོང་
གི་ཕྱོགས་གཉིས་རོ་སྙོམས་པར་བྱས་ལ་དེ་ལ་དགའ་མི་དགའ་བྱེད་པར་ཐམས་ཅད་
རང་སྣང་སྒྱུ་མ་ཆེན་པོར་བལྟ་བར་བྱ་སྟེ། ཐར་ལམ་ལས། ཕྱོགས་གཉིས་རོ་སྙོམས་
ཆེན་པོའི་ངང་ལ་བསྐྱུང་ཞེས་སོ། །གཉིས་པ་ལ་བཞི་ལས། དང་པོ་རྙེད་པ་དང་
མི་རྙེད་པ་གཉིས་རོ་སྙོམས་པ་ནི། རྙེད་དང་༽ཤི། ཞེས་རྐང་པ་གཉིས་ཏེ། ནོར་
རྙེད་པ་ལ་དགའ་བ་མི་བྱེད། མ་རྙེད་པ་ལ་མི་དགའ་བ་མི་བྱེད། དེ་ཅི་སྟེ་ན།
རྙེད་པ་ལ་བརྟེན་ནས་ཕྱིས་ལན་ཆགས་སོག་ལ། མ་རྙེད་པས་ལན་ཆགས་སོག་པ་
མེད་པས་དཀའ་སྤྱོད་ཀྱི་དགེ་བས་ས་ལམ་གྱི་ཡོན་ཏན་ཐམས་ཅད་རྫོགས་པས་ན།
རྙེད་པ་ལ་དགའ་བ་དང་མི་རྙེད་པ་ལ་མི་དགའ་བ་མེད་པ་རོ་སྙོམས་པས་འདོད་
པའི་འགོང་པོ་ཁོང་དུ་ཤི་ནས་འཛད་མེད་ཀྱི་གཏེར་ཆེན་རང་ལས་རྙེད་པ་ཡིན་
ནོ། །གཉིས་པ་བདེ་བ་དང་སྡུག་བསྔལ་གཉིས་རོ་སྙོམས་པ་ནི། བདེ་དང་xཆད།
ཅེས་རྐང་པ་གཉིས་ཏེ། བདེ་བ་ལ་དགའ་བ་མི་བྱེད། སྡུག་པ་ལ་མི་དགའ་བ་མི་
བྱེད་དེ། དེ་ཅི་སྟེ་ན། བདེ་སྐྱིད་ལ་བརྟེན་ནས་དུག་ལྔ་ལྡང་ལ། སྡུག་བསྔལ་གྱིས་
ཉོན་མོངས་པ་ཐམས་ཅད་ཟིལ་གྱིས་མནོན་ནས་སྔོན་བསགས་ཀྱི་ལས་ངན་མ་ལུས་
པ་ཟད་པས་ན། བདེ་བ་དང་སྡུག་བསྔལ་ལ་དགའ་མི་དགའ་མེད་པར་རོ་སྙོམས་
པས་གཏན་སྡུག་གཡག་པོའི་སྣ་ཐག་ཆད་ནས་གཏན་བདེ་ལྷའི་སུན་མ་བྱོན་པ་
ཡིན་ནོ། །གསུམ་པ་གྲགས་དང་མ་གྲགས་གཉིས་རོ་སྙོམས་པ་ནི། གྲགས་དང་བྲལ།
ཞེས་རྐང་པ་གཉིས་ཏེ། གྲགས་པ་ལ་དགའ་བ་མི་བྱེད། མ་གྲགས་པ་ལ་མི་དགའ་
བ་མི་བྱེད་དེ། དེ་ཅི་སྟེ་ན། གྲགས་པ་ལ་བརྟེན་ནས་འཁོར་བ་སྡུག་བསྔལ་གྱི་བཙོན་
རར་ཚུད་ལ། མ་གྲགས་པས་འཁོར་བ་ལས་ཐར་ནས་འདུ་འཛིའི་གཡེང་བ་མེད་
27



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཅིང་བག་ཡངས་ཀྱི་དགེ་བ་འཕེལ་བས་ན། གྲགས་པ་དང་མ་གྲགས་གཉིས་རོ་སྙོམས་
པས་ཆེ་བར་འདོད་པའི་གཅེས་འཛིན་གྱི་དགྲ་བོ་གནས་པའི་ཡུལ་དང་བྲལ་ནས་
རྒྱལ་སྲས་གོང་མ་དག་གི་གཤེགས་ཤུལ་ཟིན་པ་ཡིན་ནོ། །བཞི་པ་ལ་བསྟོད་པ་དང་
སྨོད་པ་གཉིས་རོ་སྙོམས་པ་ནི། བསྟོད་དང་xའགྲོལ། ཞེས་རྐང་པ་གཉིས་ཏེ།
བསྟོད་པ་ལ་དགའ་བ་མི་བྱེད། སྨད་པ་ལ་མི་དགའ་བར་མི་བྱེད་དེ། དེ་ཅི་སྟེ་ན།
བསྟོད་པ་ལ་བརྟེན་ནས་ང་རྒྱལ་ཁེངས་སེམས་སྐྱེ་ལག སྨད་པས་ང་རྒྱལ་བཅོམ་ནས་
རང་སྐྱོན་ཐམས་ཅད་ཐེར་ལ་འབུར་བར་བྱེད་དེ། སྔར་རྒྱལ་པོ་གསལ་མཆོག་དམ་
པ་བྱ་བ་གཅིག་ཡོད་པས། དེ་གྲོངས་པའི་དུས་སུ་བུ་ལ་ཞལ་ཆེམ་གསེར་གྱི་གྲི་གུ་
སེང་ལྡེང་གི་ཡུ་བ་ལ་གསེར་ཡིག་བྲིས་པ། གང་ཞིག་བདག་ལ་སྨོད་གྱུར་པ། གང་
ཟག་དམ་པ་དེ་ནི་སྤྱི་བོར་བཀུར་བར་གྱིས་བྱ་བ་ཅིག་བཞག་པས། རྒྱལ་བུ་དེ་སྡིག་
སྤྱོད་ཅིག་བྱུང་ནས་ཁྱི་ར་བ་བྱས་པས། སྒོམ་ཆེན་ཅིག་ན་རེ། ཡབ་བོན་གྱི་འཁོར་
ལོ་རྒྱུན་དུ་བསྐོར་བ་ཅིག་ལ། ཁྱོད་ལྟ་བུའི་སྡིག་སྤྱོད་ཅིག་འོང་བ་ཟེར་ནས་མངན་
བགྲངས་པས། ཁོ་ཁྲོས་ནས་གྲི་གུ་དྲངས་ནས་རྡེགས་སུ་གཤེགས་པས་ཡི་གེ་མཐོང་
ནས་བཀླག་པས། གང་ཞིག་བདག་ལ་སྨད་གྱུར་པར། གང་ཟག་དམ་པ་དེ་ནི་སྤྱི་
བོར་བཀུར་བར་གྱིས། བྱ་བ་ཅིག་འདུག་པས་འདི་ལ་ཟེར་བ་ཡིན་སྙམ་ནས་ཕྱག་
འཚལ་ནས་ཅི་གསུངས་ཉན་ནོ་ཟེར་ནས་བོན་སྒོར་ཚུད་དོ། །དཔེར་དེ་ལྟ་
བུའོ། །དེ་བས་ན་བསྟོད་པ་དང་སྨད་པ་གཉིས་ལ་དགའ་སྡུག་མི་བྱེད་པར་རོ་སྙོམས་
པས་ཆགས་སྡང་ཞེན་པའི་མདུད་པ་འགྲོལ་ནས་ཕན་གནོད་མི་འབྱེད་པར་བཟང་
ངན་མཉམ་པ་ཉིད་ཀྱི་དོན་དང་ལྡན་པ་ཡིན་ནོ། །གསུམ་པ་ནི། དེས་ནི་ xའགྲོ།
ཞེས་རྐང་པ་གཅིག་སྟེ། རྙེད་སོགས་བཞི་ལ་དགའ་བ་བྱེད་པ་ཡང་ང་བདག་གཅེས་
འཛིན་གྱི་དགྲ་བོ་ཁོ་ཡིན་ལ། མི་རྙེད་སོགས་བཞི་ལ་མི་དགའ་བ་བྱེད་པ་ཡང་ཁོ་
128



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཡིན་པས་གཅེས་འཛིན་གྱི་དགྲ་བོ་ཁོ་གཅིག་པུ་གདུལ་ན་ཉོན་མོངས་པ་བརྒྱད་ཁྲི་
བཞི་སྟོང་གི་དགྲ་བོ་ཐམས་ཅད་དུས་གཅིག་ལ་ཐུལ་བ་ཡིན་པས་ན། གཅེས་འཛིན་
ཁོ་ན་དགྲར་གཟུང་ནས་ཁོ་རང་ལ་མི་འདོད་པ་རྣམས་དང་དུ་བླང་། འདོད་པ་
རྣམས་རིང་དུ་དོར་ནས་བྱང་ཆུབ་ཀྱི་སེམས་རིན་པོ་ཆེ་ལ་གཞིར་བླང་སྟེ་རྒྱལ་སྲས་
ཀྱི་སྤྱོད་པ་ཚད་མེད་བཞི་དང་ཕར་ཕྱིན་དྲུག་དང་དུ་བླང་པས་དེས་ནི་ཁྱོད་ནི་བདེ་
བའི་ས་ནས་སར་འགྲོ་ཞིང་མཐར་ཐུག་གི་བདེ་བ་ཆེན་པོའི་སར་འགྲོ་བར་འགྱུར་
རོ། །དེ་སྐད་དུ་སྨན་གོང་བའི་ཞལ་ནས། ང་བདག་རྩད་ནས་བཅད་པ་འདི།
མཐུ་ཆེན་དགྲ་འདུལ་གྱི་དོད་མིན་གྱི། གཅེས་འཛིན་འགོང་པོ་ཁོང་དུ་སོད་དང་།
མཉམ་ཉིད་ཀྱི་ཐང་ལ་ཕྱིན་ཏེ་མཆི། ཞེས་སོ། །
གསུམ་པ་སྡུག་བསྔལ་དང་ལེན་དགོས་པའི་རྒྱུ་མཚན་དང་བཅས་པས་དོན་བསྡུ་
བ་ནི། འདིར་བདེxཅི་མི་བྱེད། ཅེས་རྐང་པ་གསུམ་སྟེ། རླུང་སྔོན་བྱུ་བའི་མི་ཞིག་
གིས་རྟ་རྒྱུག་པ་ལ། དམ་པས་རྟས་བསྐྱུར་གྱིས་དོགས་ནས་ཁོ་ལ་ཕྱག་གསུམ་མཛད་
ནས་དེ་རིང་རྟ་མི་རྒྱུག་པར་ཞུ་བྱས་པས། ཁོང་གིས་དམ་པ་ལ་ཕྱག་དྲུག་བྱས་ནས་
མ་ཉན་པ་རྟ་རྒྱུག་པས། རྟོས་བརྡབས་ནས་ན་ཚ་ཤི་ལ་ཐུག་པ་ཙམ་བྱུང་བ་ལ།
དམ་པའི་ཞལ་ནས། ཁོང་ཚོས་ཚེ་འདིའི་ཁེ་གྲགས་བག་ཙམ་རེའི་དོན་དུའང་།
སྲོག་ལ་བསྡོས་པའི་དཀའ་ཐུབ་འདི་ཙམ་བྱེད་ནུས་ན། འོ་ཅག་གིས་གཏན་གྱིས་
སོ་ནམ་དགེ་སྦྱོར་བྱེད་པ་ལ་སྡུག་བསྔལ་བག་ཙམ་ཡང་མི་ཆགས་པ་འདི་ཡང་ཡི་
རེ་མུག་གསུངས་པ་ལྟར། འཇིག་རྟེན་པ་རྣམས་ཀྱིས་ཚེ་འདིའི་བདེ་བ་ཆུང་ངུ་རེ་
སྒྲུབ་པའམ་ཁེ་གྲགས་ཅུང་ཟད་རེའི་དོན་དུའང་སྡུག་བསྔལ་དུ་མ་དང་དུ་བླང་བར་
བྱེད་ན། བདག་གིས་ནི་རང་གཞན་གྱི་དུས་གཏན་གྱི་བདེ་བ་ཆེན་པོ་སྒྲུབ་པ་ལ་
སྔ་མ་ལས་བྱེ་བ་ཕྲག་འབུམ་འགྱུར་དུ་སྡུག་བསྔལ་དང་དུ་བླངས་རིགས་ན་དེ་བས་
120



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཆུང་བ་ནི་དགའ་བཞིན་དུ་དང་ལེན་ཅི་མི་བྱེད། མིའི་དཀའ་སྤྱོད་ཀྱི་སྡུག་བསྔལ་
ཆུང་ངུ་འདི་ཙམ་གྱིས་འཁོར་བ་དང་ངན་སོང་གི་སྡུག་བསྔལ་གཏན་བཟློག་ནུས་
པ་ནི་ཤིན་ཏུ་ལེགས་སོ་སྙམ་དུ་བསམ་མོ། །གསུམ་པ་བོན་ལ་ངེས་པར་སེམས་པའི་
བཟོད་པ་ནི། སེམས་དཔའ་བློ་མི་ལྡོག །ཅེས་རྐང་པ་གཉིས་ཏེ། ཐུགས་རྗེའི་
སེམས་དཔའི་ཐེག་པ་དང་། གཡུང་དྲུང་སེམས་དཔའ་སྤྲོས་མེད་པའི་ཐེག་པ་གཉིས་
ནི་བྱང་ཆུབ་སེམས་དཔའ་རང་གི་བོན་སྡེ་སྟེ་སྦྱང་པའི་ལམ་དུ་གྱུར་པའི་རྒྱུའི་བོན་
དང་། བྱ་བ་གཙང་སྤྱོད་དང་། རྣམ་པ་ཀུན་ལྡན་དང་། དངོས་སྐྱེད་ཐུགས་རྗེ་རོལ་
པའི་ཐེག་པ་གསུམ་ནི་བསྒྱུར་བའི་ལམ་དང་། ཤིན་ཏུ་དོན་ལྡན་ཀུན་རྫོགས་དང་།
ཡང་རྩེ་བླ་མེད་ཀྱི་ཐེག་པ་དང་གཉིས་ནི་རང་དབང་ཏུ་བྱེད་པའི་ལམ་སྟེ་འབྲས་
བུའི་ཐེག་པ་ལྔའོ། །དེ་དག་འོག་མ་འོག་མ་ལས་གོང་མ་གོང་མ་དག་ལྟ་སྒོམ་སྤྱོད་
པ་འབྲས་བུ་སོགས་ཁྱད་པར་འཕགས་ཤིང་། གོང་མ་གོང་མས་འོག་མ་འོག་མ་དག་
ལ་གནོད་ཅིང་འགལ་བ་ལྟ་བུར་འདུག་པས། བོན་སྡེ་དེ་དག་ལ་ལོག་ལྟ་དང་ཐེ་
ཚོམ་མི་བྱེད་ཅིང་། བློ་མི་ལྡོག་པར་དད་པ་དང་ངེས་ཤེས་བསྐྱེད་ནས་མས་རིམ་
གྱིས་འཇུག་ནས་དགོངས་དོན་ཕྱིན་ཅི་མ་ལོག་པ་ལེན་པར་བྱེད་དོ། །བཟོད་པ་དེའི་
ཕན་ཡོན་ནི། གནོད་པ་དང་དུ་བླངས་པས་སྡུག་བསྔལ་མེད་པ། གཞན་འཚེ་ལ་
ཇི་མི་སྙམ་པས་དགྲ་དང་བྲལ་བ། ཁྲོ་བ་མེད་པས་འགྲོ་དྲུག་མ་རུ་ཤེས་པ་གནོད་
བྱ་དང་གནོད་བྱེད་མི་དམིགས་པས་ཤེས་རབ་ཁྱད་པར་ཅན་རྒྱུད་ལ་སྐྱེ་བ།
དཀའ་བ་ཐུབ་པ་ལ་གནས་པས་ས་ལམ་གྱི་ཡོན་ཏན་མྱུར་དུ་ཐོབ་པའོ། །རྒྱལ་བུ་
གསལ་མཆོག་གི་རྣམ་ཐར་ལས། སྣང་སྲིད་སྦྲུལ་ཀླུ་མི་བཟོད་དུག་པོ་ཆེ།། གནོད་
པ་དང་བླངས་འཚེ་ལ་ཁྲོ་བ་བྲལ།། ཐམས་ཅད་རང་བཞིན་མེད་ཤེས་དཀའ་ཐུབ་
བརྩོན། བཟོདཔ་ཆེན་པོ་ཕན་ཡོན་ལྔ་དང་ལྡན། ཞེས་དང་། འདུལ་བ་ཀུན་འབྱུང་
30



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དབྱིངས་དག་ལས། བཟོད་ལ་བདེ་བའི་རྒྱ་མཚོ་འཁྱིལ།། སྡང་ལ་ལྕགས་སྲེག་ས་
གཞིར་འགྲོ།། བཟོད་ལ་བྱང་ཆུབ་སུན་མ་འོང་། སྡང་ལ་གཤིན་རྗེ་ངོ་ནག་རྒྱུག །ཅེས་
དང་། གཟི་བརྗིད་རབ་ཏུ་འབར་བའི་མདོ་ལས། བཟོད་པ་སྔོན་དུ་བཏང་བའི་
རྒྱུ་ལས་སུ།། འབྲས་བུ་ཉོན་མོངས་དགྲ་ཚོགས་རབ་ཞི་ནས།། དགྲ་གཉེན་གཉིས་མེད་
མཉམ་པ་ཆེན་པོ་ཡི།། འཁོར་བ་འཇིགས་པ་སྐྱབས་པའི་དཔལ་དུ་འགྱུར།། ཞེས་སོ།
བཞི་པ་བརྩོན་འགྲུས་ལ་གསུམ། ངོ་བོ། དབྱེ་བ། ཉམས་སུ་ལེན་ཐབས་
སོ། །དང་པོ་ནི། བརྩོན་འགྲུས་རྐང་པ་གཅིག་སྟེ། བརྩོན་འགྲུས་ཀྱི་མཚན་ཉིད་
དམིགས་པ་དགེ་བ་ལ་དམིགས་ནས་རྣམ་པར་མངོན་པར་སྤྲོ་བ་སྟེ། ཀུན་བཏུས་
ལས། བརྩོན་འགྲུས་དགེ་ལ་སྤྲོ་བའོ། །ཞེས་སོ། །གཉིས་པ་ནི། གོ་ཚxརྐང་པ་གཅིག་
སྟེ། གོ་ཆའི་བརྩོན་འགྲུས། སྦྱོར་བའི་བརྩོན་འགྲུས། ཡོངས་སུ་མཐར་ཕྱིན་པའི་
བརྩོན་འགྲུས་དང་གསུམ་སྟེ། སྔ་མ་ལས། གོ་ཆ་དང་ནི་སྦྱོར་བ་དང་།། ཡོངས་སུ་
མཐར་ཕྱིན་བརྩོན་འགྲུས་གསུམ།། ཞེས་སོ། །གསུམ་པ་ལ་གཉིས། མི་མཐུན་པ་
དགག་པ། གཉེན་པོ་སྤེལ་བའོ། །དང་པོ་ལ་གསུམ། ཕྱི་བཤོལ་གྱི་ལེ་ལོ་དང་།
བྱ་བ་ངན་ཞེན་གྱི་ལེ་ལོ་དང་། སྒྱིད་ལུག་པའི་ལེ་ལོ་དགག་པའོ། །དང་པོ་ནི།
ལུས་འདི་བསྒྲུབ། ཅེས་རྐང་པ་གཉིས་ཏེ། དལ་འབྱོར་ཚང་པའི་ལུས་འདི་ལྷ་
སོགས་རྟེན་གཞན་ལས་ཁྱད་པར་འཕགས་པས་ན། རྟེན་འདི་དང་ལྡན་དུས་ན་ངན་
སོང་དང་མཐོ་རིས་དང་ཐར་པ་དང་ཐམས་ཅད་མཁྱེན་པའི་གོ་འཕང་གང་འདོད་
རང་ལ་དབང་ཆེ་སྟེ། ཁམས་བརྒྱད་ལས། བླ་མེད་འབྲས་བུ་སྒྲུབ་པ་དང་། ངན་
སོང་གདར་ལ་སྙེགས་པ་ཡང་།། རིག་པའི་རྒྱལ་པོ་རང་དབང་ཆེ། ཞེས་སོ། །དེ་ལྟར་
རང་དབང་རང་ལ་ཆེ་དུས་འདིར་རང་གིས་རང་ངན་སོང་གི་སྡུག་ལ་མི་གཏད་པར།
གཏན་གྱི་བདེ་བ་བླ་ན་མེད་པ་བསྒྲུབ་དགོས། དེའང་མྱུར་དུ་མ་བསྒྲུབ་ན་ལུས་འདི་
ན
13



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ནམ་འཇིག་ཆ་མེད། ཤི་ནས་ཀྱང་ངན་འགྲོར་ལྷུང་ནས་སྡུག་བསྔལ་མྱོང་ཞིང་སླར་
ཡང་རྟེན་བཟང་འདི་རྙེད་པ་དཀའ་ན། འཁོར་བ་ཐོག་མ་མེད་པ་ནས་འཁྲུལ་ཞིང་
འཁྱམས་པའི་རྣམ་ཤེས་འདི་ལ་རྟེན་འདི་མེད་ན་ཁོས་ཐར་པ་དང་ཐམས་ཅད་མཁྱེན་
པའི་གོ་འཕང་ཅི་ལྟར་བསྒྲུབ་སྟེ་བསྒྲུབ་ཐབས་མེད་དོ། །དེས་ན་རྟེན་འདི་ཡུན་རིང་
དུ་མི་གནས་པའི་ཚུལ་ནི། སྒྲོན་མ་མུན་སེལ་ལས། ཚེ་འདི་མི་སྡོད་མྱུར་འགྲོ་མགྱོགས་
པའི་ཚད་བསྟན་པ། དཔེར་ན་སྐྱེས་པ་སྟོབས་ལྡན་བཞི་ཡིས་ཕྱོགས་བཞིར་མདའ་
འཕངས་པས། སྐྱེས་པ་གཅིག་གིས་ས་ལ་མི་ལྷུང་ཟིན་གྱུར་པ། དེ་མྱུར་སྙམ་ན་དེ་
བས་ཟླ་བ་ཉི་མ་གཉིས་འགྱུར་རོ། །དེ་བས་མཁའ་ལ་རྒྱུ་བའི་ཡི་དགས་མགྱོག །དེ་
བས་འགྱུ་བརྩི་ལོག་པོས་ཚེ་མགྱོག་པས། འཇིག་རྟེན་གྲོས་ཐག་བཟུང་ནས་བོན་
ལ་འཇུག་པར་བྱ། ཞེས་སོ། །དེ་བས་ན་ལོང་ཡོད་སྙམ་པའི་ལེ་ལོའི་དགྲ་བཅོམ་
ནས་ལོང་མེད་རྒྱུད་ལ་བསྐྱེད་ཅིང་བློའི་སྣ་ཐག་བཟུང་ངོ༌། །གཉིས་པ་ནི། བོན་
ནི་མཚུངས། ཞེས་རྐང་པ་གཉིས་ཏེ། གཡུང་དྲུང་གི་བོན་ནི་འདི་དང་ཕྱི་མའི་
བདེ་བ་ཟད་པ་མེད་པའི་རྒྱུ་དོན་ཆེན་པོ་དང་ལྡན་པ་ལ། དོན་མེད་ཀྱི་ཅ་ཅོ་དང་
འཁོར་བའི་བྱ་བྱེད་འདི་ལ་གཡེང་ནས་འདི་ཕྱིའི་དོན་ཆེན་པོ་རྣམས་ཉམས་པར་
བྱས་པར་མ་ཤེས་པའམ། ཤེས་ཀྱང་དེ་འབོར་བའང་མི་བྱེད་ལ་དེ་ལ་འཇིགས་པ་
དང་སྐྲག་པའི་སེམས་ཀྱང་མེད་པ་འདི་ནི་བསམ་ན་ཤིང་སྡོང་རྒོག་པོའམ་སའམ་
རྡོ་ཡང་ཡིན་ཀྱང་རུང་སྟེ། སེམས་མེད་བེམ་པོ་རོ་འགྲོ་ཞིང་སྨྲ་བ་དང་མཚུངས་
།དེ་བས་ན་འཇིག་རྟེན་ན་གཅེས་པ་ནོར་ཡིན་ན་ནོར་ལས་གཅེས་པ་རིན་པོ་
ཚེ་ཡིན་པས་སྟོང་གསུམ་རིན་ཆེན་སྣ་ལྔས་བཀང་བ་བས་བོན་ལ་སྐད་ཅིག་སྤྱོད་པས་
དགའ་བར་གསུངས་པས་ན། དོན་ཆེན་པོ་དེ་འདྲ་དོར་ནས་དོན་མེད་རྣམ་གཡེང་
དང་ལེ་ལོ་བྱེད་ན་འཕོངས་སེམས་ཆེའོ་སྙམ་དུ་བསམ་ལ་དོན་མེད་ཀྱི་བྱ་བྱེད་ལོང་
132



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གཏམ་རྣམས་བཀག་གོ །ཇི་སྐད་དུ། དྲང་བ་དོན་གྱི་མདོ་ལས། རིན་ཆེན་སྣ་ལྔའི་
དཀོར་མཛོད་ཁ་ཕྱེས་བས།། སྐད་ཅིག་དད་པ་སྐྱེས་པའི་དགེ་བསག་དགའ།།
གསེར་གྱི་རི་ལ་གཡུ་ཡི་ཁྲོན་ཕྱུང་བས།། ནོར་གྱི་དབྱིག་ཏུ་རང་སེམས་རྟོགས་པ་དགའ།།
ཞེས་སོ། །གསུམ་པ་ནི། སྟོན་༢བདག་ནི་ཅི། ཞེས་རྐང་པ་གཉིས་ཏེ། གཡུང་དྲུང་
གི་བོན་རིན་པོ་ཆེ་ལ་སྤྱོད་པ་ལ་དོན་ཆེན་པོ་དེ་འདྲ་ཡོད་པ་ཡིན་ན། དོན་དེ་བདག་
གིས་སྒྲུབ་ནུས་སམ་མི་ནུས་སྙམ་ན་ནི། སྟོན་པ་བདེ་བར་གཤེགས་པས་སྦྲང་བུ་སོགས་
ཀྱིས་ཀྱང་བྱང་ཆུབ་འཐོབ་པར་གསུངས་པས་ན། བདག་ནི་མིའི་རྟེན་བཟང་རྙེད་
ནས་བླང་དོར་ལ་དཔྱོད་པའི་མཐུ་ཡོད་པས་བྱང་ཆུབ་ཅིའི་ཕྱིར་མི་འཐོབ་སྙམ་དུ་
གཟེངས་བསྟོད་ནས་ཐོབ་བྱ་བྱང་ཆུབ་ལ་སྒྱིད་ལུག་པའི་ལེ་ལོ་དགག་གོ །གཉིས་པ་
ལ་གསུམ། གོ་ཆའི་བརྩོན་འགྲུས། སྦྱོར་བའི་བརྩོན་འགྲུས། ཡོངས་སུ་མཐར་ཕྱིན་
པའི་བརྩོན་འགྲུས་སོ། །དང་པོ་ལ་གཉིས། བྱང་ཆུབ་བསྒྲུབ་དཀའ་བ་དང་ཡུན་
རིང་བ་ལ་མི་ཞུམ་པའི་གོ་ཆ ཐོབ་བྱ་བྱང་ཆུབ་ལ་མི་སྐྲག་པའི་གོ་ཆ་གྱོན་པའོ། །དང་
པོ་ནི། སེམས་ཅན་༽བཟོད། ཅེས་རྐང་པ་གཉིས་ཏེ། སེམས་ཅན་གཞན་གཅིག་
གི་སྡུག་བསྔལ་བསལ་བའི་ཕྱིར་དུ་ཡང་། བདག་ནི་བསྐལ་པ་ཆེན་པོ་སྟོང་དང་ཡུན་
མཉམ་པའི་ཉིན་ཞག་བསགས་པའི་བསྐལ་པ་ཆེན་པོ་གྲངས་མེད་པ་གསུམ་བྱེ་བ་
ཕྲག་འབུམ་འགྱུར་དུ་སེམས་ཅན་དམྱལ་བ་ཁོ་ནར་གནས་ནས་སངས་རྒྱས་འཐོབ་
པར་འགྱུར་ན་ཡང་། ཡུན་རིང་བ་དང་སྡུག་བསྔལ་བ་ནི་བདག་གིས་ཅིའི་ཕྱིར་མི་
བཟོད་དེ་བཟོད་དོ་སྙམ་པའི་ཐར་པ་ལ་བློ་མི་ཞུམ་པའི་གོ་ཆ་དང་། ཉོན་མོངས་
དུག་ལྔ་དང་སྤང་བྱ་མི་དགེ་བའི་ཕྱོགས་རྣམས་ལས་རྣམ་པ་ཀུན་ཏུ་བདག་རྒྱལ་བ་
བྱ་ཡི་བདག་ལས་ཉོན་མོངས་ཅུང་ཟད་ཀྱང་རྒྱལ་དུ་མི་བཅུག་གོ་སྙམ་དུ་ཉོན་མོངས་
ལས་མི་ཕམ་པའི་གོ་ཆ་གྱོན་ནོ། །གཉིས་པ་ནི། ཐམས་ཅད་×ཅི་མི་སྤྲོ། ཞེས་རྐང་
f33



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་གསུམ་སྟེ། རྣམ་པར་ཐམས་ཅད་མཁྱེན་པའི་སྟོན་པ་ཉིད་དང་། དེའི་སྲས་གཡུང་
དྲུང་སེམས་དཔའ་རྣམས་ཀྱིས་གཡུང་དྲུང་གི་བོན་ལ་སྤྱད་ཅིང་དགེ་བ་ལ་བརྩོན་
འགྲུས་བྱས་ནས་དེའི་མཐུས་སངས་རྒྱས་ཤིང་ས་ལམ་གྱི་ཡོན་ཏན་ཐོབ་པ་ཡིན་ན།
བདག་གིས་ཀྱང་བོན་ལ་སྤྱོད་ནས་དགེ་བ་སྒྲུབ་པ་ལ་བརྩོན་འགྲུས་བྱ་ཆོག་པ་འདུག་
པས། སངས་རྒྱས་འགྲུབ་པའང་རྒྱལ་བ་རང་ཉིད་ཀྱིས་གསུངས་པ་འདུག་པས་
ན་ཅིའི་ཕྱིར་མི་སྤྲོ་སྟེ་བདག་གིས་ནི་སངས་རྒྱས་འགྲུབ་ངེས་སྙམ་དུ་བསམ་པར་བྱ་སྟེ།
མདོ་ལས། བདག་ཀྱང་བརྩོན་པས་འཁོར་དང་ཟང་ཟིང་སྤངས། འགྲུས་པས་ཚུལ་
ཁྲིམས་ཟབ་མོ་བསྲུང་། ཡོན་ཏན་དེ་ཡིས་ཐར་པ་ཐོབ་པའོ། །བདག་དང་འདྲ་བའི་
འཁོར་ཁྱོད་རྣམས་ཀྱིས་ཀྱང་། བརྩོན་འགྲུས་ཐང་ཆོད་པ་བསྐྱེད་པས་འཁོར་བའི་
ལས་རྒྱུན་ཆད་ནས་ཐར་པའི་འབྲས་བུ་འཐོབ་པར་འགྱུར་རོ། །ཞེས་སོ། །གཉིས་
པ་ནི། ཉིན་མཚན་༢ལྟར་བརྩོན་བྱ། རྐང་པ་གཉིས་ཏེ། མིའི་ལུས་རྟེན་གྲུ་བཟང་
པོ་ལྟ་བུ་འདི་ལ་བརྟེན་ནས་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་བསྒྲལ་
བར་ནུས་ན། འདི་རྣམ་གཡེང་གི་དབང་དུ་སྐད་ཅིག་ཤོར་ཡང་འཕོངས་སེམས་
ཆེ་བས་ཉིན་མཚན་ཀུན་དགེ་སྦྱོར་གྱིས་དུས་འདའ་བར་བྱ་དགོས་ལ། དེ་ཡང་དགེ་
སྦྱོར་ལ་སྐད་ཅིག་ཡང་ཕྱིར་བཤོལ་མེད་པ་དཔེར་ན་གླང་ཆེན་མཚོར་ཕྲད་མཚོར་
ཞུགས་པ་ལྟར། སྒོ་གསུམ་དགེ་བའི་ལས་ལ་བརྩོན་པར་བྱའོ་སྙམ་དུ་བསམ་
པའོ། །དེའང་རང་གི་སེམས་དགེ་སྦྱོར་བྱ་འདོད་ཀྱི་བསམ་པ་དང་ལུས་དགེ་སྦྱོར་
གྱི་ལས་སྤྱོད་དང་མ་བྲལ་བ་ཅིག་དགོས་ཏེ། རྗེ་བཙུན་དམ་པའི་ཞལ་ནས།
ནམས་སླ་དཔྱིད་མྱོང་རོ་ཀླུངས་ལྟ་བུར་ཁུར་ཆེད་པ་ཁུར་ནས་འགྲོ་ན་ཚད་པས་ཉན་
པས། ཆུ་མིན་པ་ཡིད་ལ་མི་དྲན་པ་བཞིན་དུ་དམ་པ་ཁྱད་པར་ཅན་གང་ན་བཞུགས།
གདམས་ངག་གང་ན་ཟབ། དགེ་སྦྱོར་གང་ན་བཟང་། ཡིད་ལ་དེ་མེན་པ་མི་དྲན།
134



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཚིག་ཏུ་དེ་མེན་པ་མི་གླེང་། སོ་སོ་སྐྱེ་བོ་རྣམས་སྒྲུབ་བྱ་མི་ནོར་གཏམ་གསུམ་ལ་བྱེད།
དགེ་བྱེད་པ་ཡང་དགེ་སྦྱོར་ལ་དེ་ལྟར་མ་སོང་ན་མི་ཡོང་
། ཞེས་གསུངས་སོ། །དེའང་
དགེ་བ་བསྒྲུབ་འདོད་ཀྱི་བསམ་པ་ཡོད་ཀྱང་དགེ་བ་ལག་ཏུ་མ་བླང་ན་མི་ཕན་པ་
དཔེ་དང་བཅས་པས་གསལ་བར་སྟོན་པ་ནི་ཐེག་པ་ཆེན་པོའི་མདོ་ལས། དཔེར་
ན་འོ་མ་མར་གྱི་རྒྱུ་ཡིན་ཀྱང་།། བཤིག་ཅིང་མ་དཀྲོགས་བར་དུ་མར་མི་འབྱུང་།།
དེ་བཞིན་སེམས་ཅན་སངས་རྒྱས་རྒྱུ་ཡིན་ཀྱང་།། ཚད་ལྡན་མ་བསྒྲུབས་བར་དུ་སངས་
མི་རྒྱ། །ཞེས་དང་། བོན་ལ་ཤེས་པས་མི་ཕན་བསྒྲུབ་པ་གཅེས།། ཞེས་སོ། །རང་གི་
མི་སྒྲུབ་ན་གཞན་ལ་བོན་བཤད་པས་ཀྱང་མི་ཕན་པ་ནི། ཡང་དེར་ལས། མི་སྒོམ་
མཉན་བཤད་དོན་ཆུང་ཚིག་རེ་ཆུང་།། སྤྲང་པོ་བྲོ་མཁན་གླུ་སྒྲུང་བཤད་པ་འདྲ།།
འབད་ནས་བཤད་ཀྱང་རང་གི་དོན་མ་ཡིན།། ཞེས་སོ། དགེ་བ་ཕྱིས་བཞག་ཁོ་ནས་
དུས་འདའ་བ་དེ་ནི་སྡིག་པས་དགེ་བ་ཟིལ་གྱིས་གནོན་ཡོད་པའི་རྟགས་ཡིན་ཏེ།
རྗེ་བཙུན་དམ་པའི་ཞལ་ནས། དགེ་བ་དལ་གྱིས་བྱ་ཟེར་བ།། སྡིག་ལ་མངོན་པར་
དགའ་བ་ཡིན།། ཞེས་སོ། །དེས་ན་སྡིག་པའི་གོ་ས་དགེ་བས་འཕྲོག་ནས་སྡིག་པའི་
འགོ་ལྡང་ས་མི་རྙེད་པ་ཞིག་དགོས་ཏེ། རྒྱལ་པོ་ཀྱེ་ཤ་ལ་གདམས་པ་ལས། མི་དགེའི་
དགྲ་ལ་དགེ་བཅུའི་གཡུལ་སྤྲད་ལ།། ཉོན་མོངས་དགྲ་རྣམས་གཏན་ནས་བརླག་
པར་བྱ། །ཞེས་སོ། །དགེ་བ་ལ་བསྡུ་ན་མཚན་བཅས་དང་མཚན་མེད་གཉིས་ཏེ་ཆུང་
ངུ་ནས་གང་འགྲུབ་བྱ་དགོས་ལ། སྡིག་པ་ལ་ཡང་བསྡུ་ན་རྩ་བ་སེམས་ལ་རྒྱུ་བ་ནི་
ཕྲ་བ་དང་། ལུས་ངག་གི་བྱ་བ་རྫོགས་པ་ནི་སྦོམ་པོ་སྟེ་དེ་གཉིས་ལས་ཕྲ་ཞིང་ཕྲ་བ་
ནས་སྤང་དགོས་ཏེ། ཁྲི་རྗེ་ལུང་བསྟན་ལས། དགེ་ལ་བསྡུ་ན་གཉིས་ཡིན་ཏེ།།
མཚན་བཅས་དང་ནི་མཚན་མེད་ཡིན།། མཚན་བཅས་ཀུན་རྫོབ་དགེ་བ་དང་།།
མཚན་མེད་དགེ་བ་དོན་དམ་མོ། །དོན་དུ་བསྡུས་ཏེ་སེམས་ཉིད་ངང་ལ་འདུས།།
132



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྡིག་པ་ལ་ཡང་རྣམ་པ་གཉིས་ཡིན་ཏེ།། རྩ་བ་སེམས་ལ་ཕྲ་བའི་སྡིག་པ་དང་།།
སྦོམ་པོ་བྱ་བ་རྫོགས་པའི་སྡིག་པ་དང་།། ཕྲ་སྦོམ་གཉིས་ཀ་དུག་ལྔའི་དབང་གིས་
འབྱུང་། ཞེས་སོ། །གསུམ་པ་ནི། ལུས་འདི་ཏསེམས་མི་གཏོང་། ཞེས་རྐང་པ་གཉིས་
ཏེ། ལུས་རྟེན་འདི་སྒྱུ་མ་མཁན་གྱི་རྟ་གླང་དང་མཚུངས་ཤིང་མི་རྟག་པས་ཡུན་རིང་
དུ་གནས་པ་མ་ཡིན། དེ་བས་ན་འཇིག་རྟེན་འདི་དང་ཕྱི་མ་ཀུན་མི་འགྲུབ་པས་
ཕྱི་མའི་དོན་གཙོ་བོར་བྱེད་ནས་དགེ་བའི་ལས་གང་ལ་ཞུགས་པ་དེ་ཉིད་མཐར་
ཕྱིན་པར་བྱ་དགོས་ཏེ། སུམ་བརྒྱ་པ་ལས། གང་ལ་ཞུགས་པ་མཐར་ཕྱིན་ཀུན་མི་
འགྲུབ། ཅེས་སོ། །བོན་གང་ཞིག་བསྒྲུབ་ནའང་རང་གིས་བརྩོན་འགྲུས་ནུས་ན་
དེ་ཉིད་ལས། མཐའ་རུ་མི་ཕྱིན་པ་གང་ཡང་མེད་དེ། ཐེག་པ་ཆེན་པོའི་མདོ་ལས།
བསྒྲུབ་ན་མཐའ་རུ་མི་ཕྱིན་གང་ཡང་མེད།། ཅེས་སོ། །དེས་ན་བྱང་ཆུབ་ཀྱི་འབྲས་
བུ་མ་ཐོབ་ཀྱི་བར་དུ་དགེ་བའི་སེམས་མི་གཏོང་བར་བརྩོན་པའི་ཤུགས་བསྐྱེད་ཅིང་
དགེ་བ་ལ་ཆོག་པར་མི་འཛིན་པ་དཔེར་ན་གཤེན་སྒོམ་ཞིག་པོ་ལྟ་བུ་ཞིག་དགོས་ཏེ།
གཤེན་སྒོམ་གྱི་ཞལ་ནས། ང་སྤྲང་པོ་གཏིང་གི་འདོད་པ་ཆེ་བས་སྒོ་གསུམ་གྱི་དགེ་
སྦྱོར་ཅི་ཙམ་ཞིག་བྱས་ཀྱང་ཚིམས་པ་མི་གདའ་གསུངས་སོ། །ཇོ་གཡུང་གི་ཞལ་ནས།
འཇིག་རྟེན་གྱི་བྱ་བ་ཕྲ་མོ་ལ་ཡང་བརྩོན་འགྲུས་འདོན་དགོས་ན། གཏན་གྱི་སོ་ནམ་
ལ་བརྩོན་འགྲུས་གསུམ་པོ་འདི་འདོན་ཅིའི་ཕྱིར་མི་དགོས་གསུངས་སོ། །བརྩོན་
འགྲུས་ཀྱི་ཕན་ཡོན་ནི། བྱང་ཆུབ་སེམས་དཔའ་གསལ་མཆོག་གི་རྣམ་ཐར་ལས
སྣང་སྲིད་གཅན་ཁྲོད་སྲོག་འཚེ་སྙིང་རྗེ་མེད།། དུ་མས་ཉན་ཕྱིར་རབ་སྒྲིམས་དགོངས་
པའི་མཆོག །དགེ་སྤྲོ་དང་འདུན་དྲན་སོགས་ཉོན་མོངས་གཉེན།། བརྩོན་འགྲུས་
གཡེལ་མེད་དེ་ནི་རྣམ་འདུན་དཔལ།། ཞེས་དང་། གཟི་རྗིད་རབ་ཏུ་འབར་བའི་
མདོ་ལས། བརྩོན་འགྲུས་སྔོན་དུ་བཏང་བའི་རྒྱུ་ལས་སུ།། འབྲས་བུ་མི་ཡེངས་དོན་
136



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལ་བརྩོན་པ་ཡིས།། ལེ་ལོ་གཡེང་སྤྱོད་འཁྲུལ་པའི་ལས་དོར་ནས།། བདག་གཞན་
དོན་གཉིས་མཐའ་རུ་ཕྱིན་པར་འགྱུར།། ཞེས་སོ།།
གཉིས་པ་ཕར་ཕྱིན་ཕྱི་མ་གཉིས་མདོར་བསྟན་པ་ལ་གཉིས། བསམ་གཏན་དང་།
ཤེས་རབ་ཀྱི་ཕར་ཕྱིན་ནོ། །དང་པོ་ལ་གཉིས་ལས། དང་པོ་ངོ་བོ་ནི། བསམ་
གཏན་རྐང་པ་གཅིག་སྟེ། བསམ་གཏན་གྱི་མཚན་ཉིད་ནི་དམིགས་པ་ལས་གཞན་
ལ་མི་གཡོ་བར་སེམས་རྩེ་གཅིག་ཏུ་གནས་པ་སྟེ། ཀུན་བཏུས་ལས། བསམ་གཏན་
དམིགས་པ་མི་གཡོ་བ། ཞེས་སོ། །གཉིས་པ་དབྱེ་བ་ནི། ཡོན་ཏན་དབང་འབྱོར་
ཅན། ཞེས་རྐང་པ་གཉིས་ཏེ། མངོན་ཤེས་སོགས་ཡོན་ཏན་མངོན་དུ་སྒྲུབ་པའི་
བསམ་གཏན་དང་། དམིགས་པ་ལ་སེམས་རྩེ་གཅིག་ཏུ་མི་གཡོ་བའི་བསམ་གཏན་
དང་། དབང་འབྱོར་པ་ཅན་གྱི་བསམ་གཏན་དང་གསུམ་མོ།།
གཉིས་པ་ལ་གཉིས་ལས། དང་པོ་ངོ་བོ་ནི། ཤེས་རབ་（རྐང་པ་གཅིག་སྟེ།
རབ་ཀྱི་མཚན་ཉིད་ནི་བོན་དང་བོན་མ་ཡིན་པ་རྣམ་པར་འབྱེད་པ་སྟེ། སྔ་མ་ལས།
ཤེས་རབ་རྣམ་པར་འབྱེད་པའོ། །ཞེས་སོ། །གཉིས་པ་དབྱེ་བ་ནི། ཐོས་དང་ཞེས་
རྐང་པ་གཅིག་སྟེ། སྒྲ་ཡུལ་དུ་འཛིན་པ་ཐོས་པའི་ཤེས་རབ་དང་། དོན་ཡུལ་དུ་འཛིན་
པ་སྒོམ་པའི་ཤེས་རབ་དང་། སྒྲ་དོན་གཉིས་འབྲེལ་དུ་འཛིན་པ་བསམ་པའི་ཤེས་
རབ་དང་གསུམ་སྟེ། ཡང་དེ་ཉིད་ལས། ཐོས་པས་སྒྲ་འཛིན་སྒོམ་པས་དོན།།
འབྲེལ་འཛིན་བསམ་པའི་ཤེས་རབ་གསུམ།། ཞེས་སོ། །བྱང་ཆུབ་ཀྱི་སེམས་རིན་
པོ་ཆེ་སྐྱེས་པ་མི་ཉམས་པར་བྱེད་པ་ཞེས་བྱ་སྟེ། སྐབས་དོན་བར་མའི་འགྲེལ་བཤད་
བསྟན་པའོ།།
རྩབའི་ས་བཅད་གསུམ་པ་བྱང་ཆུབ་ཀྱི་སེམས་རིན་པོ་ཆེ་མི་ཉམས་པ་གོང་ནས་
གོང་དུ་སྤེལ་བ་ལ་གཉིས། བྱང་ཆུབ་ཀྱི་སེམས་གོང་འཕེལ་དུ་འགྲོ་བ་ལ་ཚོགས་གཉིས་
ཤེས་
37



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རྫོགས་དགོས་པར་བསྟན་པ། ཚོགས་གཉིས་ཀྱི་རྒྱུ་ཞི་གནས་དང་ལྷག་མཐོང་བསྒྲུབ་
པའོ། །དང་པོ་ནི། བྱང་སེམས་མངོན་པར་ཤེས་པའི་སྟོབས་དང་བྲལ་བས་ནི་གདུལ་
བྱ་སེམས་ཅན་གྱི་དོན་རྒྱ་ཆེན་པོ་བྱེད་ནུས་པ་མིན་ཏེ། བྱང་སེམས་མཉམ་པོ་ལའང་
མངོན་ཤེས་དང་ལྡན་པའི་བྱང་སེམས་ཀྱིས་ཉིན་མཚན་ཆ་ཕྲུགས་གཅིག་ལ་བསགས་
པའི་བསོད་ནམས་དང་ཡེ་ཤེས་ཀྱི་ཚོགས་དག་གང་ཡིན་པ་དེ་ནི། མངོན་ཤེས་དང་
བྲལ་བར་གྱུར་པའི་བྱང་སེམས་ལ་སྐྱེ་བ་ལྔ་བརྒྱར་ཡང་འབྱུང་བ་ཡོད་པ་མ་ཡིན་
ནོ། །དེའི་ཕྱིར་སྐྱེས་སྟོབས་དང་རྫས་སྔགས་ཀྱི་མཐུས་མངོན་ཤེས་ཕྲ་མོ་ཙམ་མ་ཡིན་
པའི་སྒོམ་སྟོབས་ལས་བྱུང་བའི་མངོན་ཤེས་ཁྱད་པར་ཅན་ནི་ལུས་སེམས་ཤིན་སྦྱངས་
ཀྱི་ཞི་གནས་ཡང་དག་པས་འགྲུབ་པ་ཡིན་ཏེ། སུམ་བརྒྱ་པ་ལས། གཡོ་མེད་རྩེ་གཅིག་
ལྡན་པའི་སེམས་ཀྱིས་ནི། དེ་ཉིད་གསལ་བར་རྟོགས་ཤིང་བརྟན་པ་ནི།། གང་ལ་
དམིགས་པའི་དགེ་བ་སྟོབས་ཆེ་ཞིང༌།། མངོན་ཤེས་རྫུ་འཕྲུལ་སོགས་ཀྱང་འབྱུང་
བའི་རྒྱུ། དེ་ཕྱིར་ལུས་སེམས་ལས་རུང་སྒྲུབ་པ་ཡིས།། གསལ་ལ་མི་རྟོག་རང་བཞིན་
བསྒོམ་པར་བྱ། །ཞེས་སོ། །ཞི་གནས་དང་དེས་དྲངས་པའི་མངོན་ཤེས་ཙམ་བསྐྱེད་
ཀྱང་དེ་ཁོ་ན་ཉིད་རྟོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣལ་འབྱོར་དང་
བྲལ་བའི་ལམ་གྱིས་སྒྲིབས་པ་གཉིས་པོ་གང་གིའང་ས་བོན་ཟད་པར་མི་འགྱུར་བས་
ཆགས་སོགས་ཉོན་མོངས་པ་དང་། གཉིས་སྣང་འཁྲུལ་པའི་བག་ཆགས་ཤེས་བྱའི་
སྒྲིབ་པ་མ་ལུས་པ་སྤང་བའི་ཕྱིར་དང་། སྦྱིན་སོགས་ལམ་རྣམས་འཁོར་གསུམ་གྱི་
རྣམ་པར་མི་རྟོག་པའི་ཕྱིར་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་རྣལ་འབྱོར་ནི་ཡང་
དག་པ་རྟོགས་དགོས་ཏེ། བཞི་བཅུ་པ་ལས། རྫོགས་པའི་སངས་རྒྱས་ཐོབ་འདོད་
སྐྱེས་བུ་གང་།། ཤེས་བྱ་རིག་པའི་གནས་ལུགས་རྟོགས་པ་དང་། ལམ་རྣམས་འཁོར་
གསུམ་རྣམ་པར་མི་རྟོག་ཕྱིར། ཤེས་རབ་ཕ་རོལ་ཕྱིན་པ་རྟོགས་པར་བྱ། །ཞེས་
38



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སོ། །དེས་ན་བསོད་ནམས་དང་ཡེ་ཤེས་ཀྱི་ཚོགས་རྫོགས་པའི་རྒྱུ་ནི་ལུས་སེམས་ལས་
རུང་གི་ཞི་གནས་དང་སྦྱིན་སོགས་ཀྱི་ཐབས་
ཐབས་དང་བཅས་པའི་ཤེས་རབ་སྟེ་ལྷག་མཐོང་
གི་ཡེ་ཤེས་ཡིན་པས་དེ་གཉིས་རྟོགས་པར་བྱེད་ནས་བསྒོམ་པ་ནི་གལ་ཆེ་བར་རིག་
པར་བྱའོ། །
གཉིས་པ་ལ་གཉིས། ཞི་གནས་བསྒྲུབ་པ་དང་། ལྷག་མཐོང་བསྒྲུབ་པའོ། །དང་
པོ་ལ་གཉིས། ཞི་གནས་སྒྲུབ་པའི་སྔོན་དུ་འགྲོ་བ་དང་། ཞི་གནས་སྒྲུབ་པ་དངོས་
སོ། །དང་པོ་ལ་གཉིས། མི་མཐུན་པ་སྤང་བ། མཐུན་པ་བརྟེན་པའོ། །དང་པོ་ནི།
ཡང་དག་སྤངས་ནས། ཞེས་རྐང་པ་གཉིས་ཏེ། ཡང་དག་གི་དོན་ཏིང་ངེ་འཛིན་
བསྒོམ་པ་ལ་མི་མཐུན་པ་ནི་འཁོར་བ་པ་གནས་པའི་གྲོང་དང་འཇིག་རྟེན་འདི་ཁོ་
ན་དོན་དུ་གཉེར་བའི་མ་དག་སྐྱེ་བོའི་གྲོགས་དང་ཟས་ནོར་ལ་སོགས་ཧ་ཅང་ཆེ་
བའི་ཡོ་བྱད་དང་གསུམ་སྟེ། དེ་དག་ནི་ལམ་ཉམས་སུ་ལེན་པ་པོས་སྤང་དགོས་ཏེ།
དེ་མ་སྤང་ན་ཏིང་ངེ་འཛིན་བསྒོམ་པའི་གེགས་བྱེད་པའི་ཕྱིར་རོ། །གཉིས་པ་ནི།
མཐུན་པའི་བརྟེན། རྐང་པ་གཅིག་སྟེ། ནས་ཞེས་པ་ནི་མཚམས་སྦྱར་གྱི་
སྒྲའོ། །ཏིང་འཛིན་ཟབ་མོ་ལ་སེམས་རྩེ་གཅིག་ཏུ་གནས་པར་བྱེད་པ་ལ་གནས་སོགས་
རྐྱེན་ལའང་ལྟོས་པས་དེ་དང་མཐུན་པའི་གནས་མ་དག་པ་སྐྱེ་བོ་སོགས་ཀྱིས་དབེན་
པའི་ནགས་ཁྲོད་དམ་ལུང་ཕུག་ཏུ། གཉེན་པོས་རྐྱེན་ཐུབ་པ། དད་པས་ཁམས་སོས་པ།
སྡོམ་པ་ལ་ངོས་ལྐོག་མེད་པ། མི་དང་མི་མིན་གྱི་བར་ཆད་སེལ་ནུས་པའི་རྣལ་འབྱོར་
གཅིག་རྐྱ་ཐུབ་པ་དག་ནི། རང་ཉིད་གཅིག་པུར་ལས་གཉིས་འགྲོགས་པ་ཙམ་ཡང་
མི་རུང་ལ། གཅིག་རྐྱ་མི་ཐུབ་པའི་རྣལ་འབྱོར་པ་ནི་ལུང་མ་ནོར་བ་སྟོན་པར་བྱེད་
པའི་བླ་མ་དང་། ལྟ་སྤྱོད་མཐུན་པའི་གྲོགས་ལ་བརྟེན། ཡོ་བྱད་སོགས་ཀྱང་འཕགས་
པའི་རིགས་བཞི་ལ་བརྟེན་ནས་ཟས་གོས་ངན་ངོན་ཙམ་གྱིས་ཆོག་ཤེས་པར་
139



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱའོ། །མདོར་ན་དགེ་སྦྱོར་དང་མི་མཐུན་པའི་གྲོགས་དང་བཞོན་པ་ཟས་གོས་སོགས་
སྤང་ནས་དཀའ་བ་ཐུབ་པ་ལ་གནས་པ་ནི། རྐྱེན་བཟང་པོ་ལ་བརྟེན་ནས་
་བརྟེན་ནས་ཏིང་ངེ་
འཛིན་ལས་སུ་རུང་བར་བྱེད་པ་སྟེ། བདག་ཅག་གི་སྟོན་པའི་མཛད་སྤྱོད་རྣམ་པར་
དག་པ་ཡིན་ཏེ། མདོ་འདུས་ལས། ད་ལྟ་དགུང་ལོ་སུམ་ཅུ་སོ་གཅིག་ལ།། རྒྱལ་སྲིད་
མ་ལུས་བཙུན་མོ་འཁོར་སྤངས་ནས།། གཅིག་པུར་མེ་ཏོག་གླིང་ལ་གཤེགས་དུ་ཅི།།
རྟ་དང་གླང་པོ་ཤིང་རྟ་མ་བཅིབས་པར། བརྩེ་ཁྱོད་རྩུབས་པའི་ས་ལ་ཞབས་རྗེན་
འོ་རེ་བརྒྱལ། སྔར་ཁྱོད་དར་དང་རས་བཟང་ཀ་ཤའི་གོས་གོན་ན། རྨད་གོས་ངུར་
སྨྲིག་རྩུབས་པ་ཅི་ལྟར་བཟོད།། སྔར་ཁྱོད་གསེར་སྐྱོགས་དངུལ་སྐྱོགས་སུ། ཞལ་
ཟས་བཟང་པོ་ཕུན་སུམ་ཚོགས་གསོལ་བ། ད་ལྟར་ཆུ་ཐིགས་རེ་ཙམ་བསྐུངས་བ་
ག་ལ་བཟོད།། ཁྱོད་བཙུན་མོ་སྲས་དང་འཁོར་བཟང་ཀུན་སྤངས་ནས།། གཅིག་
པུར་རབ་ཏུ་བྱུང་བ་འདི་ཅིའི་ལན།། ཞེས་སོ།།
གཉིས་པ་ལ་བཞི། ལུས་གནད་ལ་བརྟེན་ནས་ཞི་གནས་སྒྲུབ་པ། སེམས་གནད་
ལ་བརྟེན་ནས་ཞི་གནས་སྒྲུབ་པ། ཉམས་ཀྱི་སྐྱེ་ལུགས། ཞི་ལྷག་ཟུང་འབྲེལ་དུ་བསྒོམ་
པས་མྱ་ངན་ལས་འདའ་བའོ། །དང་པོ་ལ་གཉིས། ལུས་གནད་དང་། དགོས་
པའོ། །དང་པོ་ནི། བདེ་བའི་༢ལྔ་ལྡན་བྱ། ཞེས་རྐང་པ་གསུམ་སྟེ། ལུས་བདེ་བ་
ལ་སྟན་བདེ་དགོས་པས་ན་བདེ་ཞིང་འབོལ་བའི་སྟན་ལ་ལུས་འདུག་ལ། དེའང་
རྐང་པ་སྐྱིལ་དཀྲུང་བཅའ། ལག་པ་མཉམ་པར་བཞག །སྒལ་ཚིགས་མདའ་ལྟར་
བསྲང་། དཔུང་པ་རྒོད་གཤོག་ལྟར་བརྐྱང་། མགྲིན་པ་ལྕགས་ཀྱུ་ལྟར་བཀུག །སོ་
དང་མཆུ་རང་བབས་སུ་བཞག །མིག་སྣ་རྩེར་དབབ་ལ་ཟིམ་མེ་བལྟའོ། །དེ་ནི་བདེ་
གཤེགས་ཀུན་སྣང་ཁྱབ་པའི་ཕྱག་རྒྱ་སྟེ་བོན་བདུན་གྱི་གནད་དང་ལྡན་པར་
བྱའོ། །ཡང་ན་རང་བཞིན་ཆ་ལུགས་ལྔ་ལྡན་གྱི་ཕྱག་རྒྱ་བཅའ་སྟེ། དེའང་རྐང་པ་
140



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སྐྱིལ་དཀྲུང་བཅའ། ལག་པ་མཉམ་པར་བཞག །ལུས་དྲང་པོར་བསྲང་། མིག་སྣ་
རྩེར་ཕབ། ཁ་སོ་མཆུ་རང་བབས་སུ་བཞག་གོ །དེ་ནི་བོན་སྐུ་ཀུན་ཏུ་བཟང་པོའི་
བཞུགས་སྟངས་ཡིན་ནོ། །གཉིས་པ་ནི། སྟན་ལུས་༽སྐྱེ། རྐང་པ་གཅིག་སྟེ།
དེ་ལྟར་སྟན་བདེ་ན་ལུས་བདེ། ལུས་བདེ་ན་སེམས་བདེ་བས་ལུས་སེམས་ཤིན་ཏུ་
སྦྱངས་བ་སྐྱེ་སྟེ། དེ་ཡང་ལུས་ཅི་ལྟར་འདོད་འདོད་དུ་དགེ་བ་ལ་བཀོལ་དུ་རུང་
བས་ལུས་ཤིན་ཏུ་སྦྱངས་པ་དང་། དེ་ལ་བརྟེན་ནས་སེམས་ཅི་ལྟར་འདོད་འདོད་
དུ་དགེ་བ་ལ་བཀོལ་དུ་རུང་བས་སེམས་ཤིན་ཏུ་སྦྱངས་པ་དང་ལྡན་པས་ལུས་སེམས་
ལས་སུ་རུང་བར་འགྱུར་བ་ལ་སོགས་པའི་དགོས་པ་གཞན་ཡང་ཡོད་དེ། ཇི་སྐད་
དུ། སུམ་བརྒྱ་པ་ལས། སྟན་བདེ་ལུས་སེམས་བདེ་ཞིང་དགོངས་པ་གསལ། ལུང་
དང་རྗེས་མཐུན་བྱིང་རྨུགས་སེལ་བ་དང་། གཞན་དང་ཐུན་མོང་མ་ཡིན་མོས་པ་
འདྲེན།། ཤིན་ཏུ་སྦྱངས་པས་ལས་སུ་རུང་བར་འགྱུར།། ཞེས་སོ། །
གཉིས་པ་ལ་གཉིས། སེམས་གང་ལ་དམིགས་པའི་རྟེན། དེ་ལ་སེམས་ཇི་ལྟར་
གཏད་པའི་ཚུལ་ལོ། །དང་པོ་ནི། དམིགས་རྟེན་༽སྐུ་གཟུགས་ལ། རྐང་པ་གཉིས་
ཏེ། སེམས་དེ་གང་ལ་དམིགས་པའི་རྟེན་ནི་སངས་རྒྱས་ཀྱི་གསུང་རྗེས་སུ་དྲན་པའི་
ཕྱིར་དུ་ཡིག་འབྲུའམ། ཐུགས་རྗེས་སུ་དྲན་པའི་ཕྱིར་དུ་ཐིག་ལེའམ། ཁྱད་པར་
སངས་རྒྱས་ཀྱི་སྐུ་གཟུགས་ལ་སེམས་འཛིན་པ་ནི་སངས་རྒྱས་ཀྱི་སྐུ་གསུང་ཐུགས་
ཅིག་ཅར་དུ་རྗེས་སུ་དྲན་པ་ཡིན་པས་བསོད་ནམས་ཆེ་བ་དང་། སྐུ་དེ་རྣམ་པར་
གསལ་ཞིང་བརྟེན་ན་ཕྱག་མཆོད་སྨོན་ལམ་
ལམ་སོགས་ཚོགས་སོག་པ་དང་། བཤགས་
སྡོམ་སོགས་སྒྲིབ་པ་སྦྱོང་བའི་ཞིང་དུ་གྱུར་པ་དང་། འཆི་ཚེ་སངས་རྒྱས་རྗེས་སུ་
དྲན་པ་ལས་གྲོལ་བའི་མཐུ་རྙེད་པ་དང་། སྔགས་ལམ་བསྒོམ་པ་ལ་ལྷའི་རྣལ་འབྱོར་
རང་དབང་དུ་གྱུར་པ་ལ་ཁྱད་ཆེ་བས་མཆོག་སྟེ། ཡང་སྔ་མ་ལས། ཡིག་འབྲུ་ཐིག་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལེ་དབུགས་ཀྱི་འབྱུང་རྔུབ་དང་། ཁྱད་པར་དེ་བཞིན་གཤེགས་པའི་སྐུ་གཟུགས་
མཆོག །ཅེས་སོ། །གཉིས་པ་ལ་གཉིས། སེམས་ཇི་ལྟར་གཏད་པ་དངོས་དང་།
སྐྱོན་བཅོས་སོ། །དང་པོ་ནི། ཤེས་པ་༢ཆ་མཉམ་བྱ། ཞེས་རྐང་པ་གསུམ་སྟེ།
གོང་དུ་བཤད་པའི་ལུས་གནད་དང་ལྡན་པའི་མདུན་དུ་སངས་རྒྱས་ཀྱི་སྐུ་བརྙན་
བྲི་འབུར་ཅི་རིགས་པ་བཟོ་ལེགས་པ་གཅིག་དམིགས་རྟེན་དུ་བཞག་ལ་དེ་ལ་ཤེས་
པ་རྩེ་གཅིག་ཏུ་གཏད་ལ་བསྒོམ་པ་སྟེ། དེའང་དམིགས་པ་གྲིམ་ལ་ལྷོད་ཆགས་པས་
དམིགས་རྟེན་གྱི་རྣམ་པར་གསལ་ཙམ་ལ་སེམས་ཚོགས་དྲུག་གི་རྗེས་སུ་མི་འགྲོ་བར་
དམིགས་ཐོག་ཏུ་ལྷན་ནེར་གནས་པར་བྱས་ལ། ཐུན་ཚད་ཐུང་ལ་ལན་གྲངས་མང་
དུ་ཡང་ཡང་བལྟ་བ་ལས་མི་རྟོག་པའི་ཏིང་ངེ་འཛིན་རྒྱུད་ལ་སྐྱེ་བར་འགྱུར་ཏེ།
སྔ་མ་ལས། སེམས་ཀྱི་གྲིམས་ཆས་རྣམ་པར་གསལ་བ་དང་། གཞན་ལ་འཕྲོ་བ་མེད་
ཕྱིར་མི་རྟོག་ལྡན། ཞེས་སོ། །དེ་ཡང་ཤེས་པ་སྒྲིམ་ནས་བསྒོམ་པ་ནི་དཔེར་ན་ཤིང་
རྐྱང་གི་ཟམ་པ་ལ་འགྲོ་བ་དང་འདྲ་ལ། ལྷོད་ནས་བསྒོམ་པ་ནི་དཔེར་ན་རྒྱལ་པོའི་
ཁྲིམས་ལ་གནས་པ་བཞིན་ག དེ་གཉིས་ཆ་མཉམ་པ་ནི་ཤེས་པ་རང་གི་བཞག་ལུགས་
ཏེ། དེའང་གྲིམས་ཆགས་པས་བྱིང་བ་མི་འབྱུང་ལ། ལྷོད་ཆགས་པས་རྒོད་པ་མི་
འབྱུང་བས་བྱིང་རྒོད་གཉིས་ལས་འདས་པ་ནི་ཏིང་འཛིན་སྐྱོན་མེད་ཡིན་ཏེ།
སྔ་མ་ལས། ཤིང་རྐྱང་ཟམ་པ་རྒྱལ་པོའི་ཁྲིམས་བཞིན་དུ།། གྲིམས་ལྷོད་ཆ་མཉམ་
མི་འདའ་བཙའ་བར་བྱ། །ཞེས་སོ། །གཉིས་པ་ལ་གཉིས། སྐྱོན་ངོས་བཟུང་བ་དང་།
བཅོས་ཐབས་སོ། །དང་པོ་ནི། དམིགས་པ་（རྒོད། ཅེས་རྐང་པ་གཉིས་ཏེ། ཏིང་
ངེ་འཛིན་གྱི་སྐྱོན་བསྡུ་ན་བྱིང་རྒོད་གཉིས་ལ་འདུས་ཏེ། ཁྲི་རྗེ་ལུང་བསྟན་ལས།
སྐྱོན་ནི་བསྡུ་ན་རྣམ་པ་གཉིས་ཡིན་ཏེ།། བྱིང་རྒོད་གཉིས་ཏེ་རྨུགས་དང་འཕྲོ་
བའོ།། ཞེས་སོ། །དེའང་ཤེས་པ་གྲིམས་ལྷོད་ཆ་མ་སྙོམས་པ་ལས་བྱིང་རྒོད་གཉིས་
142



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འབྱུང་སྟེ། ཤེས་པའི་གྲིམས་ཆ་ཉམས་པ་ལས་བྱིང་བ་དང་ལྷོད་ཆ་ཉམས་པ་ལས་
རྒོད་པ་འབྱུང་བ་སྟེ། དེ་ཉིད་ལས། བྱིང་རྒོད་གཉིས་ཏེ་སེམས་ཀྱི་ཆ་མ་སྙོམས་པའི་
སྐྱོན། ཞེས་སོ། །དོན་ནི་དམིགས་རྟེན་ལས་གཞན་དུ་མི་འཕྲོ་ཡང་དམིགས་པ་མི་
གསལ་བ་བྱིང་བ་དང་། དམིགས་རྟེན་ལ་མི་གནས་པར་དམིགས་པའི་དོན་ཤོར་
ནས་སེམས་ཡུལ་ལ་འཕྲོ་བ་སྟེ་རྒོད་པ་ཞེས་བྱ་སྟེ། ཡང་དེ་ཉིད་ལས། བྱིང་བ་གཉིད་
དུ་འཐིབས་ཏེ་དོན་ལ་མི་གསལ་ཞིང་། རྒོད་པ་སེམས་འཕྲོ་དོན་ལ་སྡོད་མི་ཁོམ།།
ཞེས་སོ། །ཕྱེ་ན་བྱིང་བ་ལ་ཤུགས་ཀྱི་བྱིང་བ་ནི་འབྱུང་བ་ས་ཤས་ཆེ་བས་ཉོན་མོངས་
པ་གཏི་མུག་ཤས་ཆེ་བར་འགྱུར་བའོ། །རྐྱེན་གྱི་བྱིང་བ་ནི་ཤ་ཆང་ལ་བག་མེད་དུ་
སྤྱོད་ཅིང་ངལ་དུབ་ཀྱི་ལས་བྱས་པ་ལས་སོ། །ཆེད་དུ་གཏད་པའི་བྱིང་བ་ནི་ཉིན་
དགུང་དང་མཚན་གུང་ལ་བསྒོམས་ཤིང་སེམས་འཛིན་ལ་ཧ་ཅང་གཏད་དྲག་པ་
ལས་སོ། །རྒོད་པ་ལ་ཤུགས་ཀྱི་རྒོད་པ་ནི་འབྱུང་བ་མེ་རླུང་ཤས་ཆེ་བས་ཉོན་མོངས་
འདོད་ཆགས་དང་ང་རྒྱལ་ཤས་ཆེ་བར་འགྱུར་བའོ། །རྐྱེན་གྱི་རྒོད་པ་ནི་སེམས་
ཆ་ལ་མ་ཕེབས་པས་འཁོར་བའི་བྱ་བ་ལ་གཡེང་བའི་རྐྱེན་གྱིས་ཉོན་མོངས་པ་སེམས་
ལ་རྒྱུ་བའོ། །ཆེད་དུ་གཏད་པའི་རྒོད་པ་ནི་བྱ་བ་མ་གཏོང་བར་གཞན་གྱི་མིག་སྔར་
སྒོམ་ལོ་བྱེད་པས་སེམས་མི་གནས་པ་དང་གསུམ་མོ། །དེ་དག་ཀྱང་སུམ་བརྒྱ་པ་
ལས། ཤུགས་དང་རྐྱེན་དང་ཆེད་དུ་གཏད་པ་ཡིས།། དམིགས་པ་མི་གསལ་ཤོར་
བའི་བྱིང་བ་དང་།། འདོད་པའི་ཡུལ་ལ་འཕྲོ་བའི་རྒོད་པའམ། གཡེང་བས་ཏིང་
འཛིན་གྲུབ་པའི་གེགས་བྱེད་པས།། ཞེས་སོ། །དེ་ལའང་ཕྲ་རགས་ཀྱིས་ཕྱེ་ན།
བྱིང་བ་རགས་པ་ནི་གསལ་ཆའི་ངར་ཆ་ཤོར་ནས་དྭངས་ཆ་ཙམ་ལས་མེད་
པའོ། །ཕྲ་བ་ནི་དྭངས་ཆ་དང་གསལ་ཆ་ཡོད་ཀྱང་དམིགས་རྟེན་ངེས་པའི་ངེས་ཤེས་
དམ་སྒྲིང་ངེ་བ་ལས། ཅུང་ཟད་ཞན་དུ་སོང་པའོ། །དེའང་བྱིང་རྨུགས་གཉིས་ལས་
པ་འཔོ
143



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རྨུགས་པ་ནི་དམིགས་རྟེན་ལས་ཡུལ་གཞན་དུ་མི་འཕྲོ་ཡང་གསལ་ཆ་དང་དྭངས་
ཆ་གཉིས་ཀ་མེད་པའོ། །བྱིང་བ་ནི་དྭངས་ཆ་ཡོད་ཀྱང་གསལ་ཆ་མེད་པས་འབྱེད་
དོ། །རྒོད་པ་
་པ་རགས་པ་ནི་སྡུག་པའི་མཚན་མའི་རྗེས་སུ་འཇུག་པའི་འདོད་ཆགས་
ཀྱི་ཆར་གཏོགས་པའི་སེམས་རྣམ་པར་མ་ཞི་བ་དང་། ཕྲ་བ་ནི་ཡུལ་གང་ཡང་རུང་
བ་ལ་སེམས་འཕྲོ་གྲབས་བྱེད་ནས་དམིགས་པ་ལ་གཏད་དཀའ་བའོ། །གཉིས་པ་
ནི། གཉེན་པོ་xབསྒོམ། ཞེས་བློ་ཀ་གཅིག་སྟེ། བྱིང་བ་བྱུང་ན་ཤེས་པ་སྒྲིམས་ས་
མཐོ་ལ་འབུར་བ་སྣང་གཡེར་ཆེ་སར་སྡོད། ཟས་གོས་བསིལ་བར་བསྟེན། ལྟ་སྟངས་
གྱེན་ལ་གཏད་དོ། །རྒོད་པ་བྱུང་ན་ཤེས་པ་གློད། ས་དམའ་ལ་ནགས་སར་སྡོད།
ཟས་གོས་དྲོད་བཅུད་ཅན་ལ་བསྟེན། ལྟ་སྟངས་ཐུར་དུ་ཕབ་བོ། །གཞན་ཡང་གཉེན་
པོ་གང་གིས་འགྱུར་བ་དེ་ཉིད་ལ་བརྟེན་ལ་ཏིང་ངེ་འཛིན་གྱི་སྐྱོན་བསལ་བར་
བྱའོ། །དེའང་བྱིང་རྒོད་བྱུང་ཡང་སྐྱོན་དེ་མི་བསལ་བ་དང་མ་བྱུང་བ་ལ་སྐྱོན་སེལ་
ཐབས་རྩོལ་བ་བྱེད་ན་ནི་ཏིང་ངེ་འཛིན་གྱི་སྐྱོན་ཡིན་ནོ། །དེ་ལྟར་ཏིང་ངེ་འཛིན་
གྱི་སྐྱོན་དང་སེལ་ཐབས་རྣམས་ཤེས་པར་བྱས་ནས། དམིགས་པ་མི་བརྗེད་པའི་
དྲན་པ་དང་བྱིང་རྒོད་བྱུང་མ་བྱུང་ཤེས་པའི་ཤེས་བཞིན་གྱི་བྱ་ར་ཐུར་རེ་བས་བརྟག་
ལ་བསྒོམ་པར་བྱའོ། །
གསུམ་པ་ཉམས་ཀྱི་སྐྱེ་ལུགས་ནི། རི་གཟར་༽ཐུན་མོང་བ། ཞེས་བློ་ཀ་གཅིག་
དང་རྐང་པ་གཉིས་ཏེ། ཐེག་པ་ཆེན་པོའི་མདོ་ལས། མ་གོམས་བར་དུ་མཚན་མའི་
སེམས་དང་སྦྱར། ཞེས་རྩོལ་བ་དང་བཅས་པའི་མཚན་མའི་སེམས་གནད་དགུ་
དང་སྦྱར་ནས་རིམ་གྱིས་གོམས་པ་བསྐྱེད་པའང་མདོར་བསྡུ་ན་ཉམས་རིམ་པ་གསུམ་
གྱི་ཁོངས་སུ་འདུས་པས་ན། ཉམས་གསུམ་གྱི་སྐྱེ་ལུགས་ནི། དཔེར་དོན་སྦྱར་ནས་
བཤད་ན། དཔེར་ན་རི་གཟར་གྱི་ཆུ་བོ་ནི་དལ་དུ་མི་འབབ་པར་རླབས་དྲག་ཏུ་
144



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གཡོ་ཞིང་འབབ་པ་ལྟར། ལས་དང་པོ་བ་རྣམ་རྟོག་སྔ་བས་རགས་ཤིང་ཇེ་མང་ལ་
སོང་སྙམ་པ་སྔ་བས་རྩུབས་པའི་ཉམས་དང་། གཅོང་རོང་དོགས་མོའི་ཆུ་བོ་ནི་རེས་
དྲག་ཏུ་འབབ་རེས་དལ་གྱིས་འབབ་པ་ལྟར། བར་པའི་དུས་སུ་སྔར་གྱི་དེའི་རྣམ་
རྟོག་ཅུང་ཟད་ཞི་ནས་རྣམ་རྟོག་རེས་ཞི་རེས་སྐྱེ་བ་སྔ་བས་དལ་དུ་སོང་བའི་ཉམས་
དང་། རྒྱ་མཚོ་ཆེན་པོ་ནི་རླུང་དང་བྲལ་ན་གཡོ་བ་མེད་པ་ལྟར། ཏིང་ངེ་འཛིན་
དེ་ལ་གོམས་པ་མཐའ་རུ་ཕྱིན་པའི་དུས་ན་འགལ་རྐྱེན་གྱིས་སེམས་མ་དཀྲུགས་ན་
ཏིང་འཛིན་དེ་ལ་སེམས་ཇི་ཙམ་མཉམ་པར་བཞག་བཞིན་དུ་དེ་ཙམ་ལ་གཡོ་བ་མེད་
པར་གནས་པའི་ཉམས་དང་གསུམ་པོ་རིམ་གྱིས་འབྱུང་ཞིང་སྐྱེ་སྟེ། ཐེག་པ་ཆེན་
པོའི་མདོ་ལས། དེ་ལྟར་བསྒོམས་ན་སེམས་ལ་ཉམས་གསུམ་འབྱུང་།། དང་པོ་རི་
གཟར་ཆུ་དྲག་འབབ་པ་འདྲ།། གཉིས་པ་ཆུ་ཀླུང་ཤིན་ཏུ་དལ་བ་འདྲ།། གསུམ་
པ་མི་གཡོ་བ་ཡི་མཚོ་གཏིང་འདྲ།། དེ་གསུམ་བྱུང་ན་ཞི་གནས་བདེ་བ་ཡིན།། ཞེས་
སོ། །དེ་ལྟ་བུའི་ཉམས་གསུམ་པོ་དེ་རིམ་གྱིས་ཐོབ་པའི་རྩོལ་བ་དང་བྲལ་བའི་སེམས་
དེ་ནི་འདོད་པའི་རྩེ་གཅིག་པའི་ཞི་གནས་རྗེས་མཐུན་པ་ཡིན་ནོ། །འོ་ན་ཞི་གནས་
དངོས་དེ་ཇི་ཙམ་ན་ཐོབ་པ་ཡིན་ཞེ་ན། ལུས་དང་སེམས་ཤིན་ཏུ་སྦྱངས་པ་ཐོབ་པའི་
དུས་ནས་ཡིན་ལ། ཤིན་སྦྱངས་དེ་ཇི་ལྟ་བུ་ཞིག་ཅེ་ན། གནས་ངན་ལེན་གྱི་ལུས་སེམས་
དགེ་བའི་བྱ་བ་ལ་ཇི་འདོད་འདོད་དུ་བཀོལ་དུ་མི་རུང་བ་ལོག་ནས་ལུས་སེམས་
དགེ་བ་ལ་ཤིན་ཏུ་བཀོལ་བདེ་བ་དང་ལྡན་པ་དེ་ཡིན་ནོ། །དེ་ལྟ་བུའི་ལུས་སེམས་
ལས་རུང་ཡོངས་སུ་རྫོགས་པ་དེ་ཡང་ཏིང་འཛིན་ཐོག་མ་རྙེད་པ་ནས་ཕྲ་མོ་རེ་འབྱུང་
ལག ཤིན་སྦྱངས་དེ་དང་རྩེ་གཅིག་པ་གཉིས་ཀྱང་ཕན་ཚུན་གཅིག་གིས་གཅིག་ཇེ་
འཕེལ་དུ་སོང་བ་ལས་ཤིན་སྦྱང་དང་རྩེ་གཅིག་པའི་ཞི་གནས་སུ་འགྱུར་བ་སྟེ།
ཇི་སྐད་དུ་སུམ་བརྒྱ་པ་ལས། ཤིན་ཏུ་སྦྱངས་བས་ལུས་སེམས་ལས་རུང་ཞིང་།།
】 45



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གང་ལ་དམིགས་པར་རང་དབང་ཐོབ་ནས་སུ།། ཤིན་སྦྱངས་རྩེ་གཅིག་གཉིས་ཀྱང་
ཕན་ཚུན་འཕེལ། དེ་ཚེ་ཞི་གནས་གྲུབ་པའི་ཚད་དུ་བཞེད། ཅེས་སོ། །དེ་ཡང་ཤིན་
སྦྱངས་དེ་སྐྱེ་མ་ཐག་ཏུ་སེམས་ཀྱི་གནས་ངན་ལེན་དང་བྲལ་བར་འགྱུར་ཞིང་དེའི་
གཉེན་པོ་སེམས་ཤིན་སྦྱངས་སྔོན་ལ་སྐྱེ། དེ་ནས་ཤིན་སྦྱངས་དེ་སྐྱེས་པའི་མཐུ་ལ་
བརྟེན་ནས་ལུས་ཤིན་སྦྱངས་སྐྱེ་བའི་རྒྱུར་གྱུར་བའི་རླུང་ལུས་ལ་རྒྱུའོ། །རླུང་དེས་
ལུས་ལ་ཁྱབ་པར་རྒྱུས་པ་ན་ལུས་ཀྱི་གནས་ངན་ལེན་དང་བྲལ་བར་འགྱུར་ཞིང་ལུས་
ཀྱི་གནས་ངན་ལེན་གྱི་གཉེན་པོ་ལུས་ཤིན་སྦྱངས་སྐྱེ། དེའི་མཐུ་ལས་བདེ་བའི་ཉམས་
ཆེན་པོ་སྐྱེ། དེའི་མཐུས་ཡིད་བདེ་ཉམས་ཀྱི་སེམས་ཤིན་སྦྱངས་སྐྱེ། དེ་ཡང་ལུས་
ཤིན་སྦྱངས་སྐྱེ་བ་དང་སེམས་ལ་ཡང་དགའ་བདེའི་ཉམས་ཆེས་ཕུལ་དུ་བྱུང་བ་འབྱུང་
སྟེ། དེ་ཉིད་ལས། དེ་ཚེ་སྦྱངས་པའི་རླུང་གིས་ལུས་ཁྱབ་པས། ལུས་སེམས་དགའ་
བདེའི་ཉམས་མྱོང་ཐོབ་པར་འགྱུར། ཞེས་སོ། །དེའི་རྗེས་སུ་ཤིན་སྦྱངས་ཐོག་མར་
སྐྱེས་པའི་ཤུགས་དེ་རིམ་གྱིས་ཆུང་ངུར་འགྲོ་སྟེ། དེ་ཡང་ཤིན་སྦྱངས་ཟད་པ་མིན་
གྱི་རགས་པ་དེས་སེམས་གཡོ་བས་དེ་ལོག་ནས་གྲིབ་མ་ལྟར་སྲབ་པའི་ཤིན་སྦྱངས་
མི་གཡོ་བ་ཏིང་ངེ་འཛིན་དང་མཐུན་པ་འབྱུང་ངོ་། །སེམས་དགའ་ཡལ་ཡལ་དེ་
ཡང་ལོག་ནས་སེམས་དམིགས་པ་ལ་བརྟན་པར་གནས་ཤིང་དགའ་བ་ཆེན་པོས་
བསྐྱོད་པའི་མ་ཞི་བ་དང་བྲལ་བའི་ཞི་གནས་འཐོབ་པ་ཡིན་ཏེ། ཞི་གནས་དེ་ནི་བསམ་
གཏན་དང་པོའི་ཉེར་བསྡོགས་ཀྱིས་བསྡུས་པའི་མཉམ་པར་བཞག་པའི་ས་པའི་
ཡིད་བྱེད་ཆུང་ངུ་ཐོབ་པ་ཡིན་ནོ། །དེ་འདྲའི་ཞི་གནས་དེ་ཕྱི་རོལ་པའི་དྲང་སྲོང་
རྣམས་འཇིག་རྟེན་པའི་ལམ་གྱིས་ཅི་ཡང་མེད་མན་ཆད་ལ་ཆགས་བྲལ་བྱེད་པ་དང་།
མངོན་ཤེས་རྫུ་འཕྲུལ་སོགས་ཀྱང་འདི་ལ་བརྟེན་ནས་སྒྲུབ་དགོས། ནང་པའི་ངེས་
འབྱུང་དང་བྱང་ཆུབ་ཀྱི་སེམས་ཀྱི་རྩིས་ཟིན་པའི་བདག་མེད་བསྒོམ་པ་ལས་ཐར་
146



，：
སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པ་དང་ཐམས་ཅད་མཁྱེན་པའི་གོ་འཕངས་ཡང་
ང་ཞི་གནས་འདི་ལ་བརྟེན་ནས་སྒྲུབ་
དགོས་པས་ཕྱི་ནང་གཉིས་ཀའི་ཐུན་མོང་བ་ཡིན་ནོ། །བཞི་པ་ནི། དེ་ལས་༽འཛིན་
གྲོལ། ཞེས་རྐང་པ་གཉིས་ཏེ། ལུས་སེམས་ཤིན་སྦྱངས་ཀྱི་བདེ་བ་ཁྱད་པར་ཅན་
གྱི་ཞི་གནས་དེ་མངོན་དུ་བྱས་ནས་དེ་ལས་ལྷག་མཐོང་གི་ཡེ་ཤེས་བསྐྱེད་དེ་ཞི་ལྷག་
ཟུང་འབྲེལ་དུ་བསྒོམས་པས་ཡུལ་དང་ཡུལ་ཅན་གྱི་གཟུང་འཛིན་ལས་གྲོལ་ནས་
ཐར་པའི་གོ་འཕང་འཐོབ་པར་འགྱུར་ཏེ། བོན་དང་སེམས་ཀྱི་གནས་ལུགས་ལྷག་
གིས་མཐོང་བའི་ཡེ་ཤེས་དེ་ཉིད་མངོན་དུ་གྱུར་པས་འཁོར་བ་ལས་ཡོངས་སུ་གྲོལ་
བའི་ཕྱིར་རོ། །
གཉིས་པ་ལྷག་མཐོང་སྒྲུབ་པ་ལ་གཉིས། གང་ཞིག་གང་ཕྱིར་གསུངས་པ་དང་།
ལྷག་མཐོང་སྒྲུབ་པ་དངོས་སོ། །དང་པོ་ནི། བོན་དང་xརྣམ་གཉིས་གསུངས།
ཞེས་རྐང་པ་གཉིས་ཏེ། གསུངས་ཞེས་བཤད་པའི་གཞིར་གྱིས། གང་ཞིག་གང་
ཕྱིར་གསུངས་ན་ཁམས་གསུམ་གྱི་སེམས་ཅན་གྱིས་བོན་དང་གང་ཟག་གི་བདག་
གཞི་མ་གྲུབ་པ་ལ་བོན་དང་གང་ཟག་གི་བདག་འཛིན་ནས་ཉོན་མོངས་པའི་ལས་
ལ་སྤྱོད་པས་དེས་ཐོག་མ་མེད་པ་ནས་མནར་བས་ནད་ཅེས་བྱ་ལ། ནད་དེ་ཡོངས་
སུ་བསལ་བའི་ཕྱིར་དུ་བོན་དང་གང་ཟག་གི་བདག་མེད་པ་རྣམ་གཉིས་གསུངས་
སོ། །གང་གིས་གསུངས་ན་བདག་ཅག་གི་སྟོན་པ་རྣམ་པར་ཐམས་ཅད་མཁྱེན་པའི་
གཤེན་རབ་ཀྱིས་གསུངས་སོ། །གང་ལ་གསུངས་ན་ཡིད་ཀྱི་ཁྱེའུ་ཆུང་ལ་སོགས་གཡུང་
དྲུང་སེམས་དཔའ་རྣམས་ལ་གསུངས་ཏེ། ཁམས་བརྒྱད་འབུམ་ལས། ཡིད་ཀྱི་ཁྱེའུ་
ཆུང་། དེ་ནི་བོན་ཐམས་ཅད་ནམ་མཁའ་ལྟ་བུ་སྟོང་ཞིང་བདག་མེད་པར་མཁྱེན་པའི་
ཕྱིར་རོ། །ཞེས་དང་། ཐེག་པ་ཆེན་པོའི་མདོ་ལས། གང་ཟག་བདག་ཏུ་འཛིན་པའི་
སེམས་ཅན་ལ།། ང་དང་བདག་མེད་བོན་ཅིག་བསྟན་པར་བྱ། །ཞེས་གསུངས་སོ།།
【47



་： ，་;，：
ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཉིས་པ་ལ་གསུམ། བདག་མེད་གཉིས་གཏན་ལ་དབབ་པ། ཞི་ལྷག་ཟུང་འབྲེལ་
དུ་བསྒོམ་ཚུལ། སྒོམ་པའི་འབྲས་བུ་ཐོབ་ཚུལ་ལོ།།
དང་པོ་ལ་གཉིས། གང་ཟག་བདག་མེད་དང་། བོན་གྱི་བདག་མེད་གཏན་
ལ་དབབ་པའོ། །དང་པོ་ལ་གཉིས། བདག་འཛིན་གྱི་རྩ་བ་བཅད་པ། བདག་མེད་
ཀྱི་གནས་ལུགས་བསྟན་པའོ། །དང་པོ་ལ་བཞི་ལས། དང་པོ་དགག་བྱ་ངེས་པའི་
གནད་ནི། ལུས་ལ་བདག་འཛིན་བརྗོད། ཅེས་རྐང་པ་གཉིས་ཏེ། འདོད་ཁམས་
ལྟ་བུའི་དབང་དུ་བྱས་ན་ལུས་ཤ་ཁྲག་གི་ཕུང་པོ་འདི་ལ་བརྟེན་ནས་སེམས་ཀྱིས་
ངའམ་བདག་ཏུ་འཛིན་པ་བོན་ཅན། གང་ཟག་གི་བདག་འཛིན་ཞེས་བརྗོད་པའི་
རྒྱུ་མཚན་ཡོད་དེ། ངའོ་བ་དེས་ང་མེད་ལ་ང་བ་
ད་ལ་ང་བདག་མེད་ལ་བདག་འཛིན་ནས་བསྟོད་
ན་དགའ་བ་བྱེད་ཅིང་སྨད་ན་མི་དགའ་བ་བྱེད་པའི་ཕྱིར་ཏེ། ཐེག་པ་ཆེན་པོའི་
མདོ་ལས། སེམས་ཅན་རང་རང་སོ་སོའི་ལུས་འདི་ལ།། ང་དང་བདག་ཏུ་འཛིན་
ནས་ཆགས་གྱུར་ཅིང་།། བདག་ནི་ན་དང་འཆིའམ་གྲོངས་ཀྱིས་དོགས།། བསྟོད་
ལ་དགའ་དང་སྨད་ལ་མི་དགའ་སྟེ།། ཞེས་སོ། །དེ་ལ་གང་ཟག་ཅིའི་ཕྱིར་ཟེར་ན།
དེ་ཉིད་ལས། གང་ཟག་ཅེས་བྱའི་དོན་ཡང་འདི་ལྟ་སྟེ། རྒྱུ་ནི་ལས་དང་ཉོན་མོངས་
ཀྱིས་གང་ཞིང་། འབྲས་བུ་སྡུག་བསྔལ་ཕུང་པོ་ལྔ་ཟག་པས།། དེ་ཡི་ཕྱིར་ན་གང་ཟག་
ཅེས་བྱའོ། །ཞེས་སོ། །རང་ཅག་རྣམས་བདག་འཛིན་གྱི་བློ་ངན་དེས་ཐོག་མ་མེད་
པའི་དུས་ནས་བཅིངས་བཅིངས་ནས་གཉིད་ལོག་པའི་གནས་སྐབས་
བས་ཡན་ཆད་
དུ་ངའོ་སྙམ་པ་འདི་བྱུང་བས་དེ་ནི་ངར་འཛིན་ལྷན་སྐྱེས་ཡིན་པས་དེའི་འཛིན་
སྟངས་ཀྱི་ཡུལ་གྱི་ང་དེ་འགོག་རྒྱུའི་དགག་བྱ་ཡིན་པས། དེ་དང་པོ་ཅར་གྱིས་ངོས་
ཟིན་པ་ཞིག་མེད་ན་དཔེར་ན་དགྲ་གར་ཡོད་མ་ཤེས་པར་དམག་འདྲེན་པ་དང་
འདྲ་སྟེ་བདག་མེད་ཀྱི་དོན་རྟོགས་པར་མི་འགྱུར་རོ། །གཉིས་པ་ཁུབ་པ་ངེས་པའི་
148



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གནད་ནི། བདག་དེ་ ཏཐ་དད་ཡོད། ཅེས་རྐང་པ་གཉིས་ཏེ། ལུས་སེམས་ཚོགས་
པའི་སྙིང་གི་དཀྱིལ་ནས་ངའོ་སྙམ་དུ་དམ་སྒྲིང་སྒྲིང་འཛིན་པའི་བློ་དེའི་བཟུང་བ་
ལྟར་གྱི་བདག་དེ་རང་གི་ཕུང་པོ་ལྔའི་སྟེང་དུ་ཡོད་ན་རང་གི་ཕུང་པོ་ལྔ་དང་གཅིག་
ཏུ་ཡོད་དམ་ཐ་དད་དུ་ཡོད། ཡོད་ཚུལ་དེ་གཉིས་ལས་གཞན་པའི་ཡོད་ལུགས་མི་
སྲིད་པ་ཞིག་སྟེ། གཞི་གྲུབ་ན་གཅིག་དང་ཐ་དད་གང་རུང་ཡིན་པའི་ཁྱབ་པའི་ཕྱིར་
སྙམ་དུ་ཞིབ་ཏུ་དཔྱད་དོ། །འདི་ནི་གཅིག་དང་དུ་མ་ཕན་ཚུན་སྤང་འགལ་ལ་
པའི་ཚད་མས་གྲུབ་དགོས་པས་ན། ཞེས་འོག་ཏུ་སྦྲེལ་ལ། གསུམ་པ་གཅིག་བྲལ་
ངེས་པའི་གནད་ནི། གཅིག་ན་༽པོ་ཡང་མཚུངས། ཞེས་པ་རྐང་པ་གསུམ་སྟེ།
དེ་ལྟར་བཟུང་བའི་ང་དེ་ཕུང་པོ་ལྔ་དང་གཅིག་ཏུ་གྲུབ་བོ་སྙམ་ན། གཅིག་ཏུ་གྲུབ་
ན་དེ་འདྲའི་ང་དེ་ཕུང་པོ་ལྔ་དང་རང་བཞིན་གཅིག་ཏུ་གྲུབ་པས་ཕུང་ལྔ་དང་གཅིག་
ཏུ་འགྱུར་དགོས་ལ། དེ་ལྟར་ན་དེ་ལ་གནོད་བྱེད་ཀྱི་རིགས་པ་གསུམ་འབྱུང་སྟེ།
བདག་ཁས་བླངས་པ་དོན་མེད་དུ་ཐལ་བ་དང་། བདག་མང་པོར་འགྱུར་བ་དང་།
བདག་སྐྱེ་འཇིག་ཅན་དུ་ཐལ་བའོ། །ཐལ་བ་དང་པོ་ཡོད་དེ། ཤེས་བྱ་བོན་ཅན།
ཁྱོད་ཀྱིས་བདག་ཁས་བླངས་པ་དོན་མེད་དུ་ཐལ། བདག་ཁས་བླངས་པ་ཕུང་པོ་
འདོར་ལེན་བྱེད་པ་པོ་སྒྲུབ་པའི་དོན་དུ་ཡིན་ལ། བདག་ཕུང་པོ་དང་མཉམ་དུ་གྲུབ་
པའི་གཅིག་ཡིན་ན་ཉེར་བར་ལེན་པ་པོ་དང་གཟུགས་ཕུང་གཅིག་ཏུ་འགྱུར་ཏེ།
ཆ་མེད་གཅིག་ལ་
གཅིག་ལ་ཐ་དད་པ་གཉིས་བཞག་ཏུ་མེད་པའི་ཕྱིར་རོ། །འདོད་ན་ལས་
དང་ལས་བྱེད་པ་པོ་ཡང་གཅིག་ཏུ་འགྱུར་ཏེ་དེ་དང་མཚུངས་པའི་ཕྱིར་ཏེ། སུམ་
བརྒྱ་པ་ལས། ཁྱོད་ཀྱི་བདག་དེ་ཕུང་པོར་གཅིག་ན་ནི།། ཕུང་པོ་ལས་གཞན་བརྗོད་
པ་དོན་མེད་ཅིང་། ལེན་པ་པོ་དང་བླང་བྱ་གཅིག་ཏུ་འགྱུར། ལས་དང་བྱེད་པ་པོ་
སོགས་གཅིག་ཏུ་མཚུངས།། ཞེས་སོ། །གཉིས་པ་ནི། ཕུང་ལྔ་༽འགྱུར། ཞེས་རྐང་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་གཅིག་སྟེ། ཤེས་བྱ་བོན་ཅན། བདག་དང་ཕུང་པོ་གཉིས་གཅིག་ཏུ་གྲུབ་ན།
དེ་འདྲའི་བདག་དེ་གང་ཟག་གཅིག་ལ་ཕུང་པོ་ལྔ་ཡོད་པ་བཞིན་དུ། བདག་ཀྱང་
རྒྱུད་ཐ་དད་པ་ལྔ་ཡོད་པར་འགྱུར་ལ། ཡང་ན་བདག་གཅིག་ཡིན་པ་བཞིན་དུ་ཕུང་
པོ་ལྔ་ཡང་ཆ་མེད་གཅིག་ཏུ་འགྱུར་བར་ཐལ་བའི་སྐྱོན་ཡོད་དེ། སྔ་མ་ལས། གྲངས་
དང་སྐྱེ་འཇིག་སོགས་ཀྱང་མཚུངས་པར་འགྱུར། ཞེས་ལུང་འདིའི་རྐང་ཕྱེད་ཀྱིས་
འོག་མའི་ཚིག་འགོ་འདྲེན་ནས་བྱུང་ངོ་། །གསུམ་པ་ནི། སྐྱེ་འཇིག་༽ཐ་དད་པས།
ཞེས་རྐང་པ་གཉིས་ཏེ། སྤྱིར་ལས་འབྲས་ཀྱི་རྟེན་དུ་གྱུར་པའི་རྟོག་པའི་བཏགས་
ཙམ་གྱི་བདག་དེ་སྐྱེ་འཇིག་བྱེད་པ་མི་འགལ་ཡང་བདག་དེ་ཡོད་པར་འདོད་པ་ལྟར་
གྱི་དབང་དུ་བྱས་ན་བདག་དེ་རང་གི་ངོ་བོས་གྲུབ་པའི་སྐྱེ་འཇིག་བྱེད་པ་ཞིག་ཡོད་
དགོས་པའང་དེ་བཞིན་དུ་ཁས་བླང་དགོས་སོ། །ནོ་ཞེས་པ་ནི་སླར་བསྡུ་སྟེ་རྫོགས་
ཚིག་གོ །འདོད་ན་ནི་དེ་ལའང་རིགས་པའི་གནོད་བྱེད་གསུམ་འབྱུང་སྟེ། དང་
པོ་སྐྱེ་བ་དྲན་པའི་མི་འཐད་པ་ནི། ཤེས་བྱ་བོན་ཅན། བདག་དེའི་ཚེ་དེའི་དུས་ན་
འདི་ལྟ་བུ་ཞིག་གི་སྐྱེ་བ་བླངས་སོ་ཞེས་སྐྱེ་བ་དྲན་པ་མི་འཐད་པར་ཐལ། སྐྱེ་བ་དྲན་
པ་ལ་སྔ་ཕྱིའི་བདག་གཉིས་རྒྱུད་གཅིག་དགོས་པ་ལ། སྐྱེ་བ་སྔ་ཕྱིའི་བདག་ཐ་དད་
པས་སྐྱེ་བ་དྲན་པ་འགལ་ཏེ། ཡང་དེ་ཉིད་ལས། སྐྱེ་འཇིག་འདོད་ན་སྔ་ཕྱི་ཐ་དད་
འགལ། ཞེས་སོ། །པས་ཞེས་པ་སྔ་མའི་རྒྱུ་མཚན་དུ་བྱས་ནས་ད་རུང་འགལ་བ་དགོད་
པའི་སྒྲའོ། །གཉིས་པ་ལས་བྱས་པ་ཆུད་ཟོས་པ་ནི། ལས་བྱས་ཆུས་ཟོས། ཞེས་རྐང་
པ་ཕྱེད་དེ། ཤེས་བྱ་བོན་ཅན། སྔར་བྱས་པའི་ལས་ཀྱི་འབྲས་བུ་ཆུད་ཟོས་ནས་མྱོང་
བ་མེད་པར་ཐལ། ལས་གསོག་པ་པོའི་བདག་འབྲས་བུ་མ་མྱོང་གོང་དུ་ཞིག་ཅིང་།
དེ་དང་རྒྱུད་གཅིག་པའི་བདག་གཞན་ཡང་མེད་པའི་ཕྱིར་ཏེ། དེ་རང་བཞིན་གྱིས་
ཞིག་ནས་མེད་དུ་སོང་བའི་ཕྱིར་རོ། །གསུམ་པ་ལས་མ་བྱས་པ་དང་འཕྲད་པ་ནི།
150



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
མ་བྱས་འཕྲད། ཕྱི་སྐྱེས་xའགྱུར། ཞེས་རྐང་པ་ཕྱེད་དང་གཉིས་ཏེ། ཤེས་བྱ་བོན་
ཅན། གལ་ཏེ་བདག་སྔ་མ་ཞིག་ཀྱང་བདག་ཕྱི་མ་ཞིག་གིས་ལས་དེའི་འབྲས་བུ་ལ་
ལོངས་སྤྱོད་དོ་སྙམ་ན་ནི། ལས་མ་བྱས་པ་དང་འཕྲད་པ་ཐལ། རང་བཞིན་གྱིས་
་གང་ཟག་གཞན་གྱིས་བསགས་པའི་ལས་ཀྱི་འབྲས་བུ་རང་བཞིན་གྱིས་
གྲུབ་པའི་གང་ཟག་གཞན་གྱིས་མྱོང་བའི་ཕྱིར་རོ། །འདོད་ན་ཕྱི་མའི་བདག་སྐྱེས་
ཀྱང་སྔ་མའི་བདག་གནས་པར་འགྱུར་ཏེ་བདག་སྔ་མས་བྱས་པའི་ལས་དང་བདག་
ཕྱི་མ་འཕྲད་པའི་ཕྱིར་རོ། །ཡང་དེ་ཉིད་ལས། ལས་བྱས་ཆུད་ཟོས་མ་བྱས་འཕྲད་
པ་དང་། ཕྱི་མ་སྐྱེས་ཀྱང་སྔ་མ་གནས་པར་འགྱུར།། ཞེས་སོ། །བཞི་པ་དུ་བྲལ་ངེས་
Kara53 45x45-705 aẾ TT&TTg avefa64)
དེ་ལྟ་བུའི་བདག་དེ་ཕུང་པོ་ལྔ་ལས་གཞན་པས་ཕུང་པོ་དང་ཐ་དད་དུ་གྲུབ་ན།
གཟུགས་ཕུང་སོགས་ཕུང་པོ་ལྔ་པོ་སོ་སོ་བསལ་བའི་རྗེས་ལ་ང་དེ་འདིའོ། །ཞེས་
བསྟན་རྒྱུ་རྙེད་དགོས་པ་ལ་རྙེད་པ་མི་འགྱུར་བས་དེའི་ཕྱིར་ན་ང་དེ་རྟོག་པས་ཕར་
བཏགས་པ་ཙམ་ལས་མེད་པར་ངེས་ཏེ། ཡང་དེར་ལས། བདག་དེ་ཕུང་པོ་ལས་
གཞན་ཐ་དད་ན།། མི་དམིགས་ཕུང་པོའི་མཚན་ཉིད་མི་ལྡན་པས།། འདུས་མ་བྱས་
དེ་ནམ་མཁའི་མེ་ཏོག་བཞིན།། དེ་ཕྱིར་ཕུང་པོ་ལ་བརྟེན་བཏགས་པ་ཙམ། ཞེས་སོ།།
་པ་བདག་མེད་ཀྱི་གནས་ལུགས་བསྟན་པ་ནི། དོན་ལ་ xཡེ་ནས་སྟོང་།
ཞེས་རྐང་པ་གཉིས་ཏེ། དེ་ལྟར་གནད་བཞིའི་དཔྱད་པ་བྱས་ནས་ང་བདག་གི་རྩ་
བ་བཅད་པས་དཔེར་ན་རི་བོང་གི་རྭའམ་མོ་གཤམ་གྱི་བུ་བཞིན་དུ་ཕུང་པོའི་ཚོགས་
དོན་ལ་བློས་ཕར་བཟུང་ནས་བདག་མིང་བཏགས་པ་ཙམ་ལས་མེད་པར་རྟོགས་
པ་ནི་བདག་མེད་རྟོགས་པ་ཞེས་བྱ་ལ། བདག་མེད་པ་ཞེས་པ་དེ་ཡང་སྔར་ནས་
རང་བཞིན་གྱིས་གྲུབ་གྲུབ་པ་ཞིག་བློས་གསར་དུ་རང་བཞིན་གྱིས་མེད་པ་བྱས་བཞག་
【5】



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་ལྟ་བུ་མ་ཡིན་པར་དོན་ལ་ངའམ་བདག་ཅེས་གདོད་ནས་མ་གྲུབ་པ་སྟེ་དཔེར་
ན་ནམ་མཁའ་བཞིན་དུ་ཡེ་ནས་སྟོང་པར་གནས་པའོ། །འོ་ན་བདག་དེ་མེད་ན་
ལས་འབྲས་ཡང་མྱོང་བ་མེད་པར་ཐལ། རྟེན་མེད་པའི་ཕྱིར་རོ་ཞེ་ན། ལས་འབྲས་
མྱོང་བ་མི་འགོག་སྟེ་དཔེར་ན་སྒྱུ་མ་མཁན་གྱིས་སྤྲུལ་པའི་རྟ་གླང་གིས་སྟོང་ཡང་། རྟ་
གླང་དུ་སྣང་བ་སྙོན་མེད་དུ་འཆར་བ་བཞིན་དུ་ངའམ་བདག་དེ་ཡང་ངོ་བོས་གྲུབ་
པས་སྟོང་ན་ཡང་རང་བཞིན་གྱིས་གྲུབ་པར་སྣང་བ་བསྙོན་མེད་དུ་འཆར་བའི་ང་
དེས་ལས་བཟང་ངན་བསགས་པའི་འབྲས་བུ་བདེ་སྡུག་ཡང་རྨི་ལམ་ཙམ་དུ་མྱོང་པའོ།།
གཉིས་པ་བོན་གྱི་བདག་མེད་གཏན་ལ་དབབ་པ་ལ་གཉིས། བདག་འཛིན་གྱི་
རྩ་བ་བཅད་པ། བདག་མེད་ཀྱི་གནས་ལུགས་བསྟན་པའོ། །དང་པོ་ལ་གཉིས།
དགག་བྱ་ངོས་བཟུང་བ། དེ་རང་བཞིན་གྱིས་མ་གྲུབ་པའོ། དང་པོ་ནི། ལུས་
སེམས་བོན་གྱི་བདག །ཅེས་རྐང་པ་གཉིས་ཏེ། རང་གི་ལུས་དང་སེམས་དང་
སྣོད་ཀྱི་འཇིག་རྟེན་བཅུད་ཀྱི་སེམས་ཅན་དང་། གཟུགས་ཀྱི་ཕུང་པོ་ནས་རྒ་ཤིའི་
བར་གྱི་འཁོར་བའི་བོན་དང་། སྦྱིན་པའི་ཕ་རོལ་ཏུ་ཕྱིན་པ་ནས་བླ་ན་མེད་པའི་
འབྲས་བུའི་བར་གྱི་མྱ་ངན་ལས་འདས་པའི་བོན་རྣམས་ལ་བདེན་པར་འཛིན་པ་
ནི་བོན་གྱི་བདག་འཛིན་ཞེས་བྱ་སྟེ། སུམ་བརྒྱ་པ་ལས། ཕྱི་ནང་སྣོད་བཅུད་འཁོར་
འདས་ཐམས་ཅད་ནི། མཚན་མར་བཏགས་དང་ཡིད་ཡུལ་གྱུར་ཕྱིར་བོན།
ཞེས་སོ། །གཉིས་པ་ལ་གཉིས། བོན་སྤྱི་མ་གྲུབ་པ་དང་། བེམ་པོ་དངོས་སྣང་བྱེ་
བྲག་ཏུ་མ་གྲུབ་པར་བསྟན་པའོ། །དང་པོ་ནི། དེ་ནི་ལྟ་བུའོ། །ཞེས་བློ་ཀ་གཅིག་
དང་རྐང་པ་གཉིས་ཏེ། དེ་ནི་ཞེས་པ་ཚིག་རྐང་གོང་མ་ལ་དམིགས་ཏེ་འོག་མའི་
ཚིག་འགོ་འདྲེན་པའི་སྒྲའོ། །འདི་ལྟ་བོན་ཅན་མཚན་མར་སྣང་བ་དང་ཚིག་དང་
ཡི་གེའི་བཏགས་པའི་བོན་དང་རྣམ་པར་ཤེས་པའི་ཡུལ་དུ་གྱུར་པའི་བོན་དེ་རྣམས་
152



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ནི་ཡེ་ནས་ཡོད་པ་མ་ཡིན་ཏེ། དེ་དག་གདོད་མ་ནས་རང་བཞིན་གྱིས་སྟོང་སྟེ་དཔེར་
ན་ནམ་མཁའ་ལྟ་བུའོ། །ཐེག་པ་ཆེན་པོའི་མདོ་ལས། བོན་ལ་བདག་མེད་པ་སྟེ་
འདི་ལྟར་གདའ། བོན་ལ་གཟུང་རྒྱུ་འཛིན་པ་མེད་པ་ཡིན། བོན་ཉིད་ངོ་བོ་ཉིད་
ལ་དངོས་པོ་མེད། ཅེས་སོ། །དེ་ཡང་དངོས་པོ་ཅན་ཐམས་ཅད་བཀག་ནས་དངོས་
མེད་དེ་ལོགས་ནས་སྒྲུབ་པ་མིན་ཏེ། དངོས་པོ་ཀུན་ཡེ་ནས་རང་བཞིན་གྱིས་མེད་
པས་དངོས་མེད་དང་དངོས་པོ་གཉིས་སུ་མེད་པའོ། །ཡང་སྔ་མ་ལས། སྣང་བ་ཉིད་
ནི་དངོས་པོས་སྟོང་པའི་ཕྱིར།། ཡོད་མེད་གང་དུ་བསམ་དང་བརྗོད་དུ་མེད།།
ཅེས་སོ། །འོ་ན་དངོས་པོར་སྣང་བ་འདི་ཀུན་གདོད་ནས་མེད་ན་རི་དང་རྩིག་པ་
སོགས་དངོས་སུ་སྣང་བ་འདི་དག་གིས་གནོད་ཅེ་ན། དེ་དག་སྣང་པའི་དུས་དེ་ཉིད་
ནས་རང་བཞིན་གྱིས་སྟོང་པ་སྟེ་དཔེར་ན་མིག་ཡོར་ལྟ་བུ་སྟེ། བྱམས་མ་འབུམ་ལྔ་
ལས། ཀུན་རྫོབ་སྣང་བ་ཧོམ་ཧོམ་པ། རྣམ་པར་དཔྱད་ན་བདེན་མེད་དེ། དངོས་
རྣམས་བརྟན་པའི་སྙིང་པོ་ཅན། དེ་སྔ་མ་སྲིད་ད་མི་འབྱུང་། དཔེར་ན་མིག་ཡོར་
ལྟ་བུ་ཡིན། ཞེས་སོ། །དེའང་ནད་བད་ཀན་སོགས་ཀྱི་མིག་སྐྱོན་ཅན་ལ་མིག་ཡོར་
སྣང་ཡང་མིག་དག་པ་ལ་མི་སྣང་བ་བཞིན་དུ། སོ་སྐྱེ་ལ་གཟུང་འཛིན་གྱི་སྤྲོས་པ་
སྣ་ཚོགས་སྣང་ལ་བདེན་པར་ཞེན་ཀྱང་། སངས་རྒྱས་དམ་པའི་མཉམ་བཞག་གི་
ཡེ་ཤེས་ལ་གཟུང་འཛིན་གྱི་སྤྲོས་པ་ཅི་ཡང་མི་སྣང་བ་དང་བདེན་འཛིན་མེད་པ་སྟེ།
སྟོང་ཉིད་དྲུག་ཅུ་པ་ལས། མིག་སྐྱོན་ཅན་ལ་མིག་ཡོར་སྣང་།། དག་པ་ཉིད་ལ་གཏན་
མ་གྲུབ། སྣང་ལ་བདེན་དང་བདེན་མེད་དང་། སྣང་འཛིན་མེད་པར་འདི་ཤེས་ཀྱི།།
ཞེས་སོ། །གཉིས་པ་ལ་གཉིས། བེམ་པོ་ལུས་མ་གྲུབ་པ། རི་སོགས་རགས་པའི་སྣང་
བ་མ་གྲུབ་པའོ། །དང་པོ་ནི། ལུས་ནི་ ༽མི་འགྱུར། ཞེས་རྐང་པ་གསུམ་ཏེ།
ཤེས་བྱ་བོན་ཅན། རང་གི་བློ་འདིས་ངའི་ལུས་སྙམ་དུ་སྙིང་གི་དཀྱིལ་དུ་དམ་སྒྲིང་
【53



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྒྲིང་འཛིན་པར་བྱེད་ཀྱང་ལུས་གང་ལ་བཟུང་སྟེ། ཤ་རུས་རྡོས་བཅས་ཀྱི་ལུས་འདི་
ནི་རང་བཞིན་གྱིས་བདེན་པ་མ་གྲུབ་སྟེ་དཔེར་ན་རྨི་ལམ་གྱི་ཤེས་པ་ལ་ལུས་སྣང་
ཡང་དོན་ལ་མེད་པ་ལྟར་གཟུགས་ཀྱི་ཕུང་པོ་འདིར་རང་གི་ལུས་སུ་སྣང་ཡང་དོན་
ལ་རང་གི་ལུས་མ་ཡིན་ནོ། །གལ་ཏེ་ལུས་ཡོད་སྙམ་ན་གཟུགས་ཕུང་འདི་དང་གཅིག་
དང་ཐ་དད་གང་རུང་དུ་ཡོད་པའི་ཁྱབ་དགོས་པས་གཅིག་ཏུ་ཡོད་ན། ཤ་རུས་རྡོས་
བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་འདི་ཡང་ཕ་མའི་ཁུ་ཁྲག་ལས་གྲུབ་པ་
ཡིན་པས་རྣམ་ཤེས་འཇུག་གཞིའི་ཁུ་ཁྲག་དེ་ཡང་ཡན་ལག་ལྔ་ཚོགས་ཙམ་གྱི་ལུས་
སུ་འགྱུར་བ་དང་། ཡན་ལག་ལྔ་ཡོད་པ་བཞིན་དུ་ལུས་ཀྱང་ཡན་ལག་ལྔ་ཚོགས་
པའི་ལུས་ལྔར་འགྱུར་བ་སོགས་ཀྱིས་གནོད་དོ། །ཐ་དད་དུ་གྲུབ་ན་ཡན་ལག་རྣམས་
རེ་རེ་ནས་བསལ་བའི་ཤུལ་དུ་ལུས་དེ་འདིའོ་ཞེས་བསྟན་རྒྱུ་ཡོད་དགོས་པ་ལ་རྙེད་
པ་མི་འགྱུར་བས་ལུས་མེད་པར་ངེས་སོ། །གཞན་ཡང་གདགས་གཞི་གཟུགས་ཕུང་
ལ་བདེན་པར་གྲུབ་པ་མེད་ན་བཏགས་པའི་ལུས་བདེན་པར་གྲུབ་པ་ག་ལ་ཡོད་དེ་
མེད་དོ། །དངོས་སུ་སྣང་བས་བདེན་པར་གྲུབ་བམ་སྙམ་ན། མགོ་ཡན་ལག་སོ་སོར་
ཕྱེ་ལ་དེའང་རྡུལ་ཕྲ་རབ་ཏུ་བཤིགས་ནས་སྟོང་པ་ན་བདེན་པར་གྲུབ་པ་ཡོད་དགོས་
ཀྱང་མེད་དེ། བྱམས་མ་འབུམ་ལྔ་ལས། ཇི་སྙེད་བསྟན་ཀྱང་མི་གོ་བ། གཟུགས་
དང་བེམ་རིག་ཕྲ་རབ་རྡུལ། དངོས་རྣམས་བསྙོན་པ་ནུས་མ་ཡིན། ཞེས་སོ།། གཉིས་
པ་ནི། རི་ལ་༽རང་བཞིན་མེད། ཅེས་རྐང་པ་གཉིས་ཏེ། རི་བྲག་ལ་སོགས་པའི་
དངོས་པོར་སྣང་བ་འདི་དག་ཀྱང་སྣང་དུས་ཉིད་ནས་རང་གི་ངོ་བོས་སྟོང་པས་བདེན་
པར་གྲུབ་པ་མིན་ཏེ། གལ་ཏེ་དངོས་སུ་གྲུབ་བོ་སྙམ་ན་དེ་ཡང་ཕྱོགས་ཆས་བཤིག་
པས་རང་བཞིན་མེད་པར་ངེས་ཏེ། སུམ་བརྒྱ་པ་ལས། གོང་བུ་ཕྱོགས་ཀྱི་ཆས་བཤིག་
ཁྲོལ་བུར་འགྱུར། ཁྲོལ་བུ་དེ་བཞིན་ཕྱེ་ལ་ཕྲ་རབ་རྡུལ། དེ་ཡང་ཕྱོགས་ཆས་བཤིག་
154



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པས་རང་བཞིན་མེད།། ཅེས་སོ། །
གཉིས་པ་བདག་མེད་ཀྱི་གནས་ལུགས་ནི། གཟུང་བའི་ཀློང་དུ་བདེ། ཞེས་
བློ་ཀ་གཅིག་དང་རྐང་པ་གཅིག་སྟེ། མདོར་ན་གཟུང་བའི་ཡུལ་དང་འཛིན་པའི་
སེམས་གཉིས་ཀ་ལ་བདེན་པར་མ་གྲུབ་སྟེ་དངོས་དང་མཚན་མའི་བོན་གྱིས་ཡེ་ནས་
སྟོང་པས་ན། དཔེར་ན་ནམ་མཁའ་དང་འདྲ་བ་ལ། ནམ་མཁའ་ལ་དངོས་པོ་དང་
དངོས་མེད་གཉིས་སུ་ཅི་ལྟར་སྣང་སྟེ་མི་སྣང་བ་བཞིན་དུ་སྣང་བའི་བོན་དངོས་པོ་
ཅན་དང་མི་སྣང་བའི་བོན་དངོས་མེད་གཉིས་སུ་དམིགས་སུ་མེད་ལ། དེ་ལྟར་མ་
དམིགས་པའི་ཕྱིར་ན་རང་བཞིན་གྱིས་ཀློང་དུ་བདེ་བ་སྟེ་དེ་ནི་བོན་གྱི་བདག་མེད་
ཀྱི་གནས་ལུགས་ཞེས་བྱ་སྟེ། སྟོང་ཉིད་དྲུག་ཅུ་པ་ལས། གཟུང་བའི་ཡུལ་དང་འཛིན་
པའི་ཡིད།། ཕྱི་ནང་གཉིས་སུ་བལྟ་ལ་སོགས།། ཐམས་ཅད་སྟོང་པ་ཉིད་དུ་ནི།
རྫོགས་པའི་སངས་རྒྱས་ཉིད་ཀྱིས་གསུངས། ཞེས་དང་། བྱམས་མ་འབུམ་ལྔ་ལས།
རྣམ་དཔྱོད་ཤེས་རབ་མིག་ཡོད་ན། ཐམས་ཅད་སྟོང་པ་མ་ལགས་པ། ཉི་ཚེ་ཕྱོགས་
གཉིས་བརྟན་པའི་གཞི།། དངོས་པོ་ཞེས་བྱ་ངས་མ་མཐོང་། དཔེར་ན་ནམ་མཁའ་
ལྟ་བུའོ། ཞེས་སོ།།
གཉིས་པ་ཞི་ལྷག་ཟུང་འབྲེལ་དུ་སྒོམ་ཚུལ་ནི། དེ་ལྟར་༽བསྒོམ་པར་བྱ།
ཞེས་རྐང་པ་གཉིས་ཏེ། བོན་ཐམས་ཅད་མིང་དང་རྟོག་པས་བཏགས་པ་ཙམ་མ་
གཏོགས་ཡུལ་རང་ངོས་ནས་བདེན་པར་གྲུབ་པ་རྡུལ་ཙམ་ཡང་མེད་ལ། དེའང་
རྟོག་བཏགས་ཙམ་ལ་ཡོད་པ་ཡིན་པས་མ་ཁྱབ་སྟེ། སྒྲ་རྟག་པ་དང་གང་ཟག་གི་
བདག་སོགས་མང་པོ་ཞིག་རྟོག་པས་བཏགས་ཙམ་ཡིན་ཀྱང་ཡོད་པ་མ་ཡིན་པའི་
ཕྱིར། རྟོག་བཏགས་ཙམ་ལ་ཡོད་པ་ཡིན་པས་མ་ཁྱབ་ཀྱང་ཡོད་པ་ལ་རྟོག་བཏགས་
ཙམ་གྱིས་ཁྱབ་དགོས་ཏེ། ཡོད་ན་ཐ་སྙད་དུ་ཡོད་པས་ཁྱབ། ཐ་སྙད་དུ་ཡོད་པ་ཡིན་
55



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ན་ཐ་སྙད་བཏགས་དོན་བཙལ་བའི་ཚེ་ན་མི་རྙེད་པས་ཁྱབ། བཏགས་དོན་བཙལ་
ནས་མི་རྙེད་ཀྱང་མ་བརྟགས་མ་དཔྱད་པའི་ངོར་རྟོག་པའི་བཏག་པ་ཙམ་ལ་ཡོད་
པའི་ཐ་སྙད་དུ་བྱེད་དོ། །དེ་བས་ན་བོན་ཐམས་ཅད་རང་གི་ངོ་བོས་གྲུབ་པ་རྡུལ་
ཕྲ་མོ་ཙམ་ཡང་མེད་པ་དེ་ཉིད་རྒྱུ་མཚན་དུ་བྱས་ནས་བོན་ཐམས་ཅད་ངོ་བོ་མ་སྐྱེ་
བ་ལ་རྟེན་འབྲེལ་དང་རྒྱུ་འབྲས་ཀྱི་རྣམ་བཞག་ཐམས་ཅད་སྒྱུ་མ་ཙམ་དུ་བསྙོན་མེད་
དུ་འཆར་བ་ཞིག་བྱུང་ན་སྟོང་པ་རྟེན་འབྲེལ་གྱི་རང་བཞིན་དུ་འཆར་བ་ཡིན་ལ།
བོན་ཐམས་ཅད་རྟོག་པས་ཕར་བཏགས་ཙམ་ལ་རྟེན་འབྲེལ་དང་རྒྱུ་འབྲས་ཀྱི་རྣམ་
བཞག་ཐམས་ཅད་འཐད་པ་རྒྱུ་མཚན་དུ་བྱས་ན་བོན་ཐམས་ཅད་རང་བཞིན་མ་
འགགས་པ་ལ་ནམ་མཁའ་བཞིན་དུ་གཞི་རྩ་མ་གྲུབ་པར་ཤེས་པ་ཞིག་བྱུང་ན་རྟེན་
འབྲེལ་སྟོང་པའི་སྙིང་པོ་ཅན་དུ་འཆར་བ་ཞེས་བྱའོ། །དེ་ལྟར་སྟོང་ངོས་ནས་བོན་
ཐམས་ཅད་ནམ་མཁའ་བཞིན་དུ་རང་བཞིན་མ་གྲུབ་པར་རྟོགས་པའི་ཤེས་རབ་
དང་། སྣང་ངོས་ནས་བོན་ཐམས་ཅད་སྒྱུ་མ་རྨི་ལམ་ཙམ་དུ་བདེན་མེད་དུ་འཆར་
བར་ཤེས་པའི་ཤེས་རབ་དང་གཉིས་ཀྱིས་དཔྱད་འཇོག་རེས་མོའི་ཚུལ་དུ་ཡུན་རིང་
དུ་ནི་བསྒོམ་པར་བྱ་སྟེ། སུམ་བརྒྱ་པ་ལས། བདག་མེད་མཐོང་ནས་གོམས་པ་བསྐྱེད་
པའི་ཕྱིར།། སྣང་མེད་ནམ་མཁའ་ལྟ་བུའི་སྟོང་ཉིད་དང་། སྣང་བཅས་སྒྱུ་མ་ལྟ་བུའི་
སྟོང་པ་ཉིད།། དཔྱད་འཇོག་རེས་མོས་སྤེལ་ལ་བསྒོམ་པར་བྱ། །ཞེས་སོ། །ཞི་ལྷག་
ཟུང་དུ་འབྲེལ་ཚུལ་ནི། ལྷག་མཐོང་དང་པོ་ཐོབ་ནས་ཟུང་འབྲེལ་ཡང་ཐོབ་པ་ཡིན་
དེའང་སྔར་བཤད་པའི་ཞི་གནས་ལ་བརྟེན་ནས་དཔྱོད་པས་དོན་ཅི་ལྟ་བ་བཞིན་
དུ་རྟོགས་པ་དང་། ཞི་གནས་ཀྱི་སྐབས་སུ་བཤད་པ་ལྟར་གྱི་མངོན་པར་འདུ་བྱེད་
པ་མེད་པར་ཅི་སྲིད་དུ་རང་གིས་ངང་གིས་འཇུག་པར་རང་དབང་དུ་གྱུར་པའི་ཆ་
ཟུང་འབྲེལ་དུ་འགྲོ་བ་སྟེ། ཡང་དེ་ཉིད་ལས། ཅི་ལྟ་དཔྱད་པས་དོན་དེ་གསལ་བ་
156



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དང་། ཅི་སྲིད་འཇུག་པར་རང་དབང་གྱུར་པའི་ཚེ།། ཞི་གནས་ལྷག་མཐོང་ཟུང་
དུ་འབྲེལ་པ་སྟེ། གཉིས་ཀ་ཐོབ་ཚེ་དེ་ལྟར་འགྱུར་བའོ། །ཞེས་སོ། །དེ་ཡང་མཉམ་
བཞག་ཏུ་སྤྲོས་པའི་མཐའ་ཐམས་ཅད་དང་བྲལ་བ་ནམ་མཁའ་ལྟ་བུ་དང་། རྗེས་
ཐོབ་ཏུ་འདི་ལྟར་གྱི་སྣང་བ་ཐམས་ཅད་སྣང་ཙམ་ཉིད་ལས་རང་བཞིན་མེད་པར་
དཔེར་ན་སྒྱུ་མ་མཁན་གྱི་རྟ་གླང་ལྟར་དུ་བདེན་པར་མ་གྲུབ་པར་རྟོགས་ཏེ།
ཐུན་དང་ཐུན་མཚམས་ཀུན་ལ་མཉམ་རྗེས་གཉིས་ཀྱི་ཉམས་ལེན་གྱི་ཟིན་པར་བྱས་
ལ་དྲན་པ་དང་ཤེས་བཞིན་གྱིས་སེམས་བསྲུང་བ་སྟེ། ཤེས་རབ་རྣམ་གསུམ་གྱི་མདོ་
ལས། ཞི་གནས་ལྷག་པའི་ཤེས་རབ་གསལ།། དྲན་པ་མི་འཁྲུལ་སེམས་སྒོ་བསྲུང་།།
ཤེས་བཞིན་ངོ་ཤེས་སྐྱོན་ཡོན་བྱ་ར་བྱེད།། ཅེས་སོ། །
གསུམ་པ་སྒོམ་པའི་འབྲས་བུ་ཐོབ་ཚུལ་ནི། འབྲས་བུ་༽གྲུབ་པའོ། །ཞེས་རྐང་
པ་གསུམ་སྟེ། དེ་ལྟར་བསྒོམས་པའི་འབྲས་བུ་ནམ་ཙམ་ན་འཐོབ་ཅེ་ན། ཐུགས་
རྗེ་སེམས་དཔའི་ལུགས་ལ་གྲངས་མེད་ལྔ་ན་འཐོབ་སྟེ་ལམ་ལྔ་རེ་རེ་ན་གྲངས་མེད་
རེ་རེ་འཐོགས་པའོ། །གཡུང་དྲུང་སེམས་དཔའ་སྤྲོས་མེད་པའི་ལུགས་ལ་གྲངས་
མེད་གསུམ་ན་སྐུ་གསུམ་གྱི་གོ་འཕང་ཐོབ་པར་འགྱུར་ཏེ། ས་དང་པོ་མན་ཆད་
ལ་གཅིག །བརྒྱད་པ་མན་ཆད་ན་གཅིག །བཅུ་པ་མན་ཆད་ན་གཅིག་སྟེ་གྲངས་
མེད་གསུམ་འཐོགས་པའོ། །སྐུ་གསུམ་ནི་བོན་སྐུ་དང་རྫོགས་སྐུ་དང་སྤྲུལ་སྐུ་གསུམ་
མོ། །དེའང་རང་དོན་དུ་བོན་གྱི་སྐུ་དང་གཞན་དོན་དུ་གཟུགས་སྐུ་རྣམ་པ་གཉིས་
ཐོབ་ནས་སེམས་ཅན་གྱི་དོན་འབད་མེད་ལྷུན་གྲུབ་ཏུ་མཛད་པའོ། །འགྲོ་དོན་མཛད་
ཚུལ་ཅི་ལྟ་བུ་ཞེ་ན། བོན་སྐུ་ལས་རྫོགས་སྐུ་དེ་ལས་སྤྲུལ་སྐུར་སྟོན་ནས་འགྲོ་དོན་
མཛད་པ་སྟེ། དཔེར་ན་ནམ་མཁའ་ལ་ཉི་མ་ཤར་ནས་ཉི་མའི་འོད་ཀྱིས་ས་ལ་དོན་
བྱེད་པ་ལྟ་བུའོ། །
17



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དོན་གསུམ་པ་མཇུག་གི་དོན་ལ་གསུམ། གཞུང་འདི་ཅི་ལྟར་བཀོད་པ། བཟོད་
གསོལ། བསྔོ་སྨོན་ནོ། །དང་པོ་ནི། ལུང་དང་xའདི་ནི་བྱས། ཞེས་རྐང་པ་གཉིས་
ཏེ། གཞུང་འདི་གང་ལ་བརྟེན་ནས་བཀོད་པ་ཡིན་ཞེ་ན། སངས་རྒྱས་ཀྱི་ལུང་དྲི་
མ་མེད་པ་དང་། བྱང་ཆུབ་ཀྱི་སེམས་གཉིས་ལ་ཐུགས་རབ་ཏུ་འབྱོངས་པའི་བླ་མ་
གོང་མ་རྣམས་ཀྱི་མན་ངག་ཟབ་མོ་དག་ལ་བརྟེན་ནས་བྱང་ཆུབ་ཀྱི་སེམས་རིན་པོ་
ཆེའི་བསླབ་པ་ཐམས་ཅད་ཐོག་མཐའ་བར་གསུམ་གྱི་ས་བཅད་པས་མདོར་བསྡུས་
ནས་རྒྱ་ཆུང་ལ་དོན་འདུས་པ། ཚིག་གསལ་ལ་གོ་སླ་བ་འདི་ནི་བློ་ཆུང་རྨོངས་པ་
བདག་གིས་རང་དང་རང་ལྟ་བུའི་ཤེས་ཆུང་དོན་གཉེར་ཅན་འགའ་ལ་ཕན་ཕྱིར་
བྱས་པའོ། །གཉིས་པ་ནི། འགལ་གྱུར་༽ བཤགས། རྐང་པ་གཅིག་སྟེ། དེ་ལྟར་
བཀོད་པ་ལ་བཀའ་ལུང་དང་འགལ་བ་ལ་སོགས་ཉེས་ཤིང་ནོངས་པར་གྱུར་པ་ཅི་
མཆིས་པ་རྣམས། དཀོན་མཆོག་རིན་པོ་ཆེ་གསུམ་དང་ཐོས་བསམ་བསྒོམ་པའི་
ཕ་རོལ་ཏུ་སོན་པའི་བླ་མ་མཁས་ཤིང་གྲུབ་པ་བརྙེས་པ་རྣམས་ལ་བཤགས་པར་
བགྱིའོ། །ཞེས་ཁེངས་བསྐྱུང་པའོ། །དེ་ལྟར་བཟོད་པ་གསོལ་བ་ལ་དགོས་པ་གསུམ་
ཡོད་དེ། རྩོམ་པ་པོ་ལ་ང་རྒྱལ་སོགས་མེད་པས་ཀུན་སློང་དགེ་བ་དང་ལྡན་པ་དང་།
རྩོམས་པ་ལ་བློ་རྨོངས་པའི་ཉེས་པ་བྱུང་པ་སོགས་ལས་ངན་འཛད་པར་འགྱུར་
བ་དང་། སྔོན་བྱུང་གི་རྩོམ་པ་པོ་རྣམས་དང་རྗེས་སུ་མཐུན་པར་འགྱུར་བའི་དགོས་
པ་ཡོད་དོ། །གསུམ་པ་ནི། དགེ་བ་ ཐོབ་ཤོག །རྐང་པ་གཉིས་ཏེ། གཞུང་འདི་
བརྩམས་པའི་དགེ་བ་ཅུང་ཟད་ཡོད་ན་མ་རྒན་སེམས་ཅན་རྣམས་འཁོར་བ་ལས་
ཐར་ནས་སངས་རྒྱས་ཀྱི་གོ་འཕང་རིན་པོ་ཆེ་མྱུར་དུ་ཐོབ་པའི་ཕྱིར་དུ་བསྔོ་བར་
བྱའོ། །དེ་ལྟར་བསྔོས་པ་ལ་བརྟེན་ནས་ཁམས་གསུམ་འཁོར་བའི་སེམས་ཅན་ཐམས་
ཅད་རྣམ་པར་ཐམས་ཅད་མཁྱེན་པའི་གོ་འཕང་རིན་པོ་ཆེ་མྱུར་དུ་ཐོབ་པར་
༔ 58



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཤོག །བྱང་ཆུབ་ཀྱི་སེམས་རིན་པོ་ཆེ་མི་ཉམས་པ་གོང་འཕེལ་དུ་བྱེད་པ་ཞེས་བྱ་
སྟེ། སྐབས་དོན་ཐ་མའི་འགྲེལ་བཤད་བསྟན་པའོ།།
བྱང་ཆུབ་སེམས་ཀྱི་བསླབ་པ་ཚིགས་སུ་བཅད་པ་བརྒྱ་རྩ་དགུ་པ་ཞེས་བྱ་བ་རྫོགས་
སོ། །ཞེས་པ་ནི། བྱང་ཆུབ་ཀྱི་སེམས་རིན་པོ་ཆེའི་བསླབ་པ་སངས་རྒྱས་ཉིད་ཀྱིས་
གསུངས་པ་ཤིན་ཏུ་རྒྱ་ཆེ་བ་ནམ་མཁའ་ལྟ་བུ་དང་། གཏིང་ཟབ་པ་རྒྱ་མཚོ་ལྟ་བུ་
ལས་རྨོངས་པ་བདག་གིས་ཅུང་ཟད་གོ་བའི་དོན་ཚིགས་སུ་བཅད་པ་བརྒྱ་རྩ་དགུ་
པ་འདི་བཀོད་པའོ། །ཚིགས་སུ་བཅད་པ་ནི་ཤད་བར་བཞི་སྟེ། ཤྰ་ལོ་ཀ་གཅིག་
གོ །དེའང་བྱམས་འབུམ་ལས། ཡི་གེའི་ཚོགས་ནི་ཀ་ལ་སོགས་པའོ། །ཡི་གེ་འདུས་
པ་ལས་མིང་འབྱུང་བས་ཚེག་བར་གཅིག་ནི་མིང་གི་ཚོགས་སོ། །མིང་འདུས་པ་ལས་
ཤད་བར་བྱུང་བས་ཤད་བར་གཅིག་ནི་ཚིག་གི་ཚོགས་སོ། །ཚིག་འདུས་པ་ལས་ཚིག་
བཅད་འབྱུང་བས་ཤད་བར་བཞི་ནི་ཚིགས་སུ་བཅད་པ་གཅིག་གོ །ཅེས་སོ། །གཞུང་
འདི་ལ་ནི་ཤཱ་ལོ་ཀ་བརྒྱ་ཐམ་པ་དང་དགུ་ཡོད་དོ། རྫོགས་སོ་ཞེས་པ་ནི། ཚིག་རྫོགས་
པ་ནི་གཞུང་འདི་བཤད་ཟིན་པའོ། །དོན་རྫོགས་པ་ནི་འབྲས་བུ་སངས་རྒྱས་སྒྲུབ་
པའི་ཐབས་གཞུང་འདི་ལ་མ་ཚང་བ་མེད་པའོ། །སླར་ཡང་སྨྲས་པ།
གཤེན་བསྟན་པདྨའི་དགའ་ཚལ་རྒྱས་པ་ལ།།
རྣམ་དཔྱད་བློ་ཡི་བུང་བས་བཅུད་བསྡུད་ནས།།
དོན་གྱི་རོ་བརྒྱས་ཕྱུག་པ་སྦྲང་རྩིའི་དཔལ།།
བློ་གསལ་ལྗགས་ལ་དགའ་བའི་སྟོན་མོ་འདྲེན།།
གྲངས་མེད་རྒྱལ་བ་མ་ལུས་གཤེགས་པའི་ཤུལ།།
རྒྱལ་སྲས་ཀུན་གྱི་བགྲོད་པ་གཅིག་པའི་ལམ།།
359



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱང་ཆུབ་སེམས་བསྐྱེད་རྣམ་མཁྱེན་ལམ་བཟང་པོ།།
ལམ་འདིར་མོས་རྣམས་རྒྱལ་སྲས་རིགས་ཅན་ཡིན།།
དམུ་རྒྱལ་སྲས་པོས་བསྐལ་པ་དུ་མ་ནས།།
གཞན་ཕན་སེམས་ཀྱིས་བྱང་ཆུབ་མངོན་བྱས་ཏེ།
འདི་ཉིད་འགྲོ་བ་རྣམས་ལ་ཕན་གཟིགས་ནས།།
བྱང་ཆུབ་སེམས་ཉིད་རྒྱལ་བ་རང་གིས་གསུངས།།
གང་ཞིག་འཁོར་བའི་བཙོན་རར་བསྡམས་པ་ནི།
བྱང་ཆུབ་སེམས་བསྐྱེད་རྒྱུད་ལ་སྐྱེས་མ་ཐག །
ཤིན་ཏུ་ཉམ་ཐག་གྱུར་ཀྱང་རྒྱལ་བའི་སྲས།།
བརྗོད་ཅིང་ལྷ་བཅས་འགྲོ་བས་ཕྱག་བྱར་འགྱུར།།
རིན་ཆེན་སེམས་འདི་ལམ་རྣམས་ཀུན་གྱི་སྲོག །
འདི་ལ་མ་བརྟེན་བྱང་ཆུབ་ཐོབ་པ་མེད།།
དེའི་ཕྱིར་བླ་མེད་བྱང་ཆུབ་རབ་མོས་མཁན།
ཡོད་ན་བྱང་ཆུབ་སེམས་ཉིད་བསྒོམ་པར་བྱ།།
ལས་དང་ཉོན་མོངས་དབང་གིས་བྱུང་བ་ཡི།།
སྲིད་པའི་སྡུག་བསྔལ་བརྒྱ་ཕྲག་གཞོམ་བྱེད་ཅིང་།།
བདེ་མཆོག་བདེ་བླག་ཉིད་དུ་ཐོབ་འདོད་རྣམས།།
360



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བྱང་ཆུབ་སེམས་འདི་སྲོག་བས་གཅེས་པར་བཟུང་།།
སངས་རྒྱས་བདེ་ཐོབ་སེམས་ཅན་སྡུག་བསྔལ་བ།།
སེམས་འདི་རྒྱུད་ལ་སྐྱེས་དང་མ་སྐྱེས་ཁྱད།།
དེའི་ཕྱིར་གཞན་ཕན་བསྒྲུབ་པའི་ཁུར་འཁྱེར་ལ།
དཔག་མེད་འགྲོ་བ་འདྲེན་པའི་སེམས་སྟོབས་བསྐྱེད།།
ལས་དང་ཉོན་མོངས་ཀུན་ཀྱང་འཛད་འགྱུར་ཞིང་།།
བསོད་ནམས་ཕུང་པོ་དག་ཀྱང་རྣམ་མཁྱེན་རྒྱུ།།
བསྒྱུར་བྱེད་ཕན་ཡོན་བརྗོད་པས་མི་ཟད་ན།།
ཉིན་མཚན་ཀུན་ཏུ་སེམས་འདི་སྦྱོང་པར་རིགས།།
རྒྱལ་བས་བོན་སྒོ་བརྒྱད་ཁྲི་གསུངས་པ་ཡང་།།
བྱང་ཆུབ་སེམས་གཉིས་རྟོགས་པའི་ཕྱིར་ཡིན་ན།།
འདི་ལྟ་བྱང་ཆུབ་སེམས་ལྡན་སྐྱེས་བུ་གང་།
སྲིད་པ་གསུམ་ན་དེ་ཉིད་མི་འཕགས་སམ།།
འགྲོ་བ་གང་ཡང་ཕ་མར་ཤེས་ནས་ནི།།
ཉམ་ཐག་མཐོང་ཚེ་མིག་སྒོར་མཆི་མས་གང་།
གང་ལ་མི་འཚེ་ཁྲོ་བ་གཏན་ནས་བྲལ།།
དེ་འདྲའི་སྐྱེས་བུ་ཁོ་བོའི་སྤྱི་བོར་བཀུར།།
6༔



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རང་ཉིད་གཅེས་འཛིན་དགྲ་ཡི་ཕྱོགས་ལ་བཞག །
མི་འདོད་གང་བྱུང་དགའ་སྤྲོས་དང་དུ་ལེན།།
རྟག་ཏུ་བྱམས་དང་སྙིང་རྗེས་རྒྱུད་བརླན་པའི།།
གང་ཟག་དེ་འདྲར་ལྷ་མིས་ཕྱག་བྱར་འོས།།
རྒྱུད་དྲེགས་ཁོང་ཁེངས་གནོད་ལ་ངན་ལན་བསྐོར།།
ཉམ་ཐག་དུད་འགྲོ་བསད་མཐོང་སྙིང་རྗེ་མེད།།
ཤ་ཁྲག་དད་ཆེ་དཀོར་སྡུད་ཚུལ་འཆོས་མཁས།།
དེ་འདྲའི་བླ་གྲྭའི་གཟུགས་དོད་སྙིང་རྗེའི་ཡུལ།།
ཉུང་ངུའི་ཚིག་གིས་དོན་མང་འདོམས་པ་ཡི།།
གཞུང་བཟང་འདི་འདྲས་བྱང་ཆུབ་བདེ་བླག་རྙེད།།
དེའི་ཕྱིར་བྱང་ཆུབ་ལམ་ལ་འདུན་པའི་གྲོགས།།
ཡོད་ན་འདི་ལ་གཏན་གྲོགས་བཅོལ་བར་འོས།།
འདི་ནི་རྒྱལ་བའི་གསུང་རབ་དྲི་མེད་དང་།
ཚད་ལྡན་མཁས་པའི་གཞུང་བཟང་ལ་བརྟེན་ནས།།
རང་དང་རང་འདྲ་རྣམས་ལ་ཕན་ཕྱིར་བྱས།།
རྨོངས་པའི་དབང་གིས་འགལ་གྱུར་མཁས་རྣམས་བཟོད།།
162



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འདི་བརྩམས་བསོད་ནམས་རྟ་བདུན་གྱིས་དྲངས་པའི།།
དགེ་ལེགས་ཡོན་ཏན་འབུམ་ལྡན་ཚ་ཟེར་ཡིས།།
གདུལ་བྱའི་ཁམས་ལ་སྣང་བའི་དཔལ་སྟེར་ནས།།
འཁོར་བའི་མུན་སེལ་ཐར་པའི་ལམ་རྙེད་ཤོག །
བྱང་ཆུབ་ཀྱི་སེམས་རིན་པོ་ཆེའི་བསླབ་པ་ཚིག་
ཚིགས་སུ་བཅད་པ་བརྒྱ་རྩ་དགུ་པའི་འགྲེལ་པ་ཟླ་འོད་
རབ་གསལ་ཞེས་བྱ་བ། བདེ་བར་གཤེགས་པའི་ལུང་ལ་བློའི་ནར་ཅུང་ཟད་སོན་པའི་ཤར་རྫའི་བྱ་བྲལ་བཀྲ་ཤིས་
རྒྱལ་མཚན་ནམ་དྲི་མེད་སྙིང་པོ་ག དབྲ་སྤྲུལ་བསྐལ་བཟང་བསྟན་པའི་ཉི་མ་དང་མཆོག་སྤྲུལ་ཟླ་བ་གྲགས་པ་
སོགས་དོན་གཉེར་ཅན་འགའ་ཞིག་གིས་བསྐུལ་ནས། ཤར་རྫ་གཡུང་དྲུང་ལྷུན་པོ་རིའི་དབེན་གནས་བདེ་ཆེན་རི་
ཁྲོད་དུ་སྦྱར་བའི་ཐོག་མའི་ཡི་གེ་པ་ནི་རང་སློབ་བསོད་ནམས་ཚེ་དབང་མིང་ཅན་གྱིས་བྱས་པའི་མ་རྒན་སེམས་ཅན་
ཐམས་ཅད་རྣམ་མཁྱེན་གྱི་གོ་འཕང་ཐོབ་པའི་རྒྱུར་འགྱུར་བར་གྱུར་ཅིག །
ཨོཾ་སྭ་ཏི། ཐམས་ཅད་མཁྱེན་དབང་དམུ་རྒྱལ་སྲས་པོ་དང་། གཡུང་དྲུང་སེམས་
དཔའ་མཆོག་བརྒྱད་ལ་སོགས་པ།། ལྔ་སྟོང་ལྔ་བརྒྱའི་འཕགས་ཚོགས་ལ་འདུད་
ནས།། བྱང་ཆུབ་སེམས་དཔའི་ལམ་བཟང་ལ་ཞུགས་ཏེ། ཐམས་ཅད་མཁྱེན་པའི་
གོ་འཕང་ཐོབ་འདོད་ལ།། ཚད་པས་ཉན་ལ་ལྗོན་པའི་བསིལ་སྦྱིན་ལྟར། བོན་སྦྱིན་
མི་ཟད་པར་གྱི་འཕྲུལ་ཆེན་འདི།། བསྒྲུབས་པོ་རྣམ་རྒྱལ་ཕུན་ཚོགས་སྤུན་གཉིས་
ནས།། གུས་འབྱོར་ཡོན་སྦྱར་དེ་མཐུས་ཕ་མ་དང་། མཁའ་མཉམ་འགྲོ་རྣམས་རྣམ་
མཁྱེན་མྱུར་ཐོབ་ཤོག། ཕྱི་མོའི་ཡི་གེ་མཁན་ཚུལ་ཁྲིམས་བསྟན་འཛིན་དབང་པོས་བགྱིས་པའོ།། སརྦ་
མངྒལམ།
63



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱང་ཆུབ་སེམས་ཀྱི་བསླབ་པ་ལྔ་བཅུ་རྩ་དགུ་བའི་
བཅད་ལམ་གྱི་ལྡེ་མིག་བཞུགས་སོ།།
༄༅། ། རྒྱལ་ཀུན་ཐུགས་ཀྱི་ནོར་བུ་བྱང་ཆུབ་སེམས།།
རིང་ནས་གོམས་མཛད་འགྲོ་བའི་བླ་མ་དེས།།
འགྲོ་ལ་ཕན་ཕྱིར་ཀུན་ལ་སྣང་མཛད་པའི།།
དམུ་རྒྱལ་སྲས་དང་དེའི་སྲས་ཚོགས་ཕྱག་འཚལ།།
ཇི་སྙེད་སངས་རྒྱས་མ་ལུས་གཤེགས་པའི་ཤུལ།།
རྒྱལ་སྲས་སར་གནས་སེམས་དཔའི་ཐུགས་དམ་མཐིལ།།
བྱང་ཆུབ་སེམས་ཀྱི་བསླབ་པ་ལྔ་བཅུ་པའི།།
སྒོ་འདིར་འཇུག་པར་བདེ་ཕྱིར་ཅུང་ཟད་དབྱེ།།
དེ་ལ་དོན་གསུམ། ཀླད་ཀྱི་དོན། གཞུང་གི་དོན། མཇུག་གི་དོན་ནོ། །དང་པོ་
ལ་གསུམ། མཆོད་པར་ དཀའ་བ༔ འཚལ། བརྗོད་པ། བཤད་པར་དམ་བཅའ་བ།
དེ་ཡི་༣ བཤད། ལམ་ལ་འཇུག་པར་བསྐུལ་བའོ། མཐའ་གཉིས༔ མཛོད། གཉིས་པ་གཞུང་
དོན་ལ་གཉིས། རྩ་བ་མདོར་བསྟན་ མ་ཐོབ༔ བཤད། པ། ཡན་ལག་རྒྱས་པར་བཤད་
པའོ། །གཉིས་པ་ཡན་ལག་རྒྱས་བཤད་ལ་གསུམ། མ་ཐོབ་པ་ཐོབ་པར་བྱེད་པའི་
ཆོ་ག །ཐོབ་པ་མི་ཉམས་པར་བསྲུང་བའི་བསླབ་བྱ། ཉམས་ན་གསོ་ཐབས་བཤད་
པའོ། །དང་པོ་ལ་གསུམ། གང་གིས་བླངས་པའི་རྟེན། གང་ལས་བླངས་པའི་ཡུལ།
ཇི་ལྟར་ལེན་པའི་ཚུལ་ལོ། །དང་པོ་ལ་གསུམ། རྟེན་དངོས། བླང་པའི་ཕན་ཡོན།
64.



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བླང་བྱའི་རང་བཞིན་ནོ། །དང་པོ་ལ་གཉིས། ལུས་རྟེན། དལ་འབྱོར་ ལྡན སེམས་རྟེན་
རིགས་སད༔ བརྟག ནོ། །གཉིས་པ་བླང་པའི་ཕན་ཡོན་ལ་གསུམ། དོན་དང་། གང་ལ༔ འགྱུར།
དཔེས་བསྔགས་པ། ཁྱད་པར་གྱི་ཕན་ཡོན་ནོ། །གཉིས་པ་ལ་དྲུག །འཁོར་བའི་
ཉེས་སྐྱོན་གྱིས་མི་གོས་ རིན་ཆེན། མི་འགྱུར། པ། དགེ་འབྲས་མི་འཛད་ རྩ་བ་༣ འགྱུར་རོ།།
པ། དགེ་བ་རྒྱ་ཆེར་འཕེལ་ རྒྱ་མཚོར༔ གྱུར་བ། སྡིག་ཚོགས་འཇོམས་ ཉི་མའི་ འཇོམས་སོ།།
པ། ཉོན་མོངས་ཀྱི་གཉེན་པོར་འགྲོ་བ། རྩབ། འཇོམས་འགྱུར། བསམ་པ་ཐམས་ཅད་
འགྲུབ་པའོ། །གསུམ་པ་ཁྱད་པར་གྱི་ཕན་ཡོན་ལ་གསུམ། བསོད་ནམས་རྒྱུན་
ཆགས་སུ་གནས་ བྱང་ཆུབ་༑ འཆད་པ་འགྱུར། པ། བྱང་ཆུབ་སེམས་རིན་ཐང་ཚེ་ གོམ་གཅིག་
མི་ཉེ། བ། མཐར་ཐུག་གི་འབྲས་བུ་སྟོར་བར་མི་འགྱུར་བའོ།། གསེར་དེ༔ མི་འགྱུར།
གསུམ་པ་བླང་བྱའི་རང་བཞིན་ལ་གཉིས། ངོ་བོ། ངོ་བོ་ འདོད་པའོ། དབྱེ་བའོ། །
གཉིས་པ་དབྱེ་བ་ལ་གཉིས། སྤྱིར་དབྱེ་བ། དབྱེ་ན༔ དག་གིས་དབྱེ། བྱེ་བྲག་ཏུ་དབྱེ་བའོ།།
གཉིས་པ་ལ་དགུ །བདེན་པ་གཉིས་ དོན་དམ་ མ་ཐོག སུ་དབྱེ་བ། ཐོབ་ཚུལ་གྱི་སྒོ་
ནས་དབྱེ་བ་ བརྡ་དང་ འདས། གྲོགས་ཀྱི་སྒོ་ནས་དབྱེ་ གཏན་དུབཅུ བ། དམིགས་ཡུལ་
གྱི་སྒོ་ནས་དབྱེ་བ། ཆེད་དུ། དངོས། དཔེ་ཡི་སྒོ་ནས་ དཔེ་ནི་། སྐྱེད་དོ། དབྱེ་བ། དམིགས་
པའི་སྒོ་ནས་དབྱེ་བ། དམིགས་པས༔ གཅེས་པ། སྤྱོད་ཚུལ་གྱི་སྒོ་ནས་ ཉེས་སྤྱོད། གསུམ། དབྱེ་བ།
ས་མཚམས་ཀྱི་སྒོ་ནས་དབྱེ་བ། ས་མཚམས་ ངོ་བོའི་སྒོ་ནས་ ངོ་བོའི༔ བྱའོ།། དབྱེ་
བ། གཉིས་པ་གང་ལས་བླང་བའི་ཡུལ་ལ་གཉིས། གཞན་ལས་བླང་པ། རང་ལས་
ཐོབ་པའོ།། རང་ལས བཞིན། དང་པོ་ལ་གཉིས། བླ་མ་ལས་བླང་པ། བསླབ་པ༔ གོམས།
དཀོན་མཆོག་གི་རྟེན་ལས་ བདེ་གཤེགས། ལས་བླངས བླང་པའོ། །གསུམ་པ་ཇི་ལྟར་ལེན་
པའི་ཚུལ་ལ་གཉིས། སྔོན་འགྲོ་ཚོགས་བསགས། དངོས་གཞི་ཆོ་གའོ།། ཚོགས་༣ ཟློས་
བྱའོ།། དང་པོ་ལ་གཉིས། རྒྱས་པ་ཚོགས་ཀྱི༔ གམ། བསྡུས་པའོ།། ཡང་ན༔ བྱ། དོན་གཉིས་པ་
གསུམ་
65



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཐོབ་པ་མི་ཉམས་པར་བསྲུང་བའི་ཚུལ་ལ་གསུམ་མདོར་བསྟན་ དནི་ འབད་པར་བྱ། པ།
རྒྱས་པར་བཤད་པ། དོན་བསྡུ་བ་ བསྡུ་ན་ 1 འདུས། འོ། །གཉིས་པ་ལ་གཉིས། མཚན་
ཉིད། གཞན་དོན་ ཆགས་པའོ། རྣམ་གྲངས་སོ། །གཉིས་པ་ལ་གཉིས། སྨོན་སེམས་ཀྱི་
བསླབ་བྱ། འཇུག་སེམས་ཀྱི་བསླབ་བྱའོ། །དང་པོ་ལ་གཉིས། སྤང་བྱ་ནག་པོ་བོན་
བཞི། སྨོན་པའི་ སྐྱེད་ཉམས། བླང་བྱ་དཀར་པོ་བོན་བཞིའོ།། དེ་ལྡོག། བསླུ་མི་བྱའོ། །གཉིས་
པ་འཇུག་པའི་སེམས་ཀྱི་བསླབ་བྱ་ལ་བཞི། ཐུགས་རྗེ་སེམས་དཔའི་ཐེག་པ་ནས་
བཤད་པ། སེམས་དཔའ་སྤྲོས་མེད་པའི་ཐེག་པ་ནས་བཤད་པ། མདོ་ཁུངས་ནས་
བཤད་པ། ཟབ་མོའི་གཞུང་ལས་བཤད་པའོ། །དང་པོ་ལ་གསུམ། མདོར་བསྟན་
པ། འཇུག་པའི་ གསུངས། རྒྱས་པར་བཤད་པ། དོན་བསྡུ་བའོ།། མིང་དུ། སུམ་ཅུའོ།། གཉིས་
པ་ལ་གཉིས། འཇིག་རྟེན་པ་དང་མི་མཐུན་པའི་སྤྱོད་པ། ལྷ་མི་གཞན་བརྟེན་པ་
དང་རང་རྟོགས་གཤེན་གྱི་ཐེག་པ་དང་མ་འདྲེས་པའི་སྤྱོད་པའོ། །དང་པོ་ལ་ལྔ།
གཅེས་པར་བཟུང་བ་གསུམ། སེམས་ཅན༔ གཅེས་ པར་བཟུང་། སེམས་ཀྱི་དྲི་མ་བརྒྱུད་
ཆེ་གྲགས། ཤོར་འགྱེད། སྤང་བ། འདི་དང་ཕྱི་མའི་རྐྱེན་ངན་གྲོགས་བསྒྱུར་གཉིས།
འཇིག་རྟེན་པའི་ཡོན་ཏན་ལ་མི་ཆགས་པ། འཇིག་རྟེན་ མི་བྱ། འཁྲུལ་པ་མི་བརྟག་པ་
གསུམ་མོ།། སེམས་ཅན་ བརྟག་སྤོང་། གསུམ་པ་ལ་གཉིས། བསྒྲུབ་པའི་རྐྱེན་ངན་གྲོགས་
བསྒྲུབ་དང་། འཁྱེར་བྱའོ། བསྒྱུར། ཕྱི་མའི་རྐྱེན་ ཕྱི་མའི་ བཟུངས། ངན་གྲོགས་བསྒྱུར་རོ། །
གཉིས་པ་ལྷ་མི་གཞན་བརྟེན་པ་དང་རང་རྟོགས་གཤེན་གྱི་ཐེག་པ་དང་མ་འདྲེས་
པའི་སྤྱོད་པ་ལ་བཞི། དམ་པ་གསུམ། ལུང་མ་བསྟན་པ་དགེ་བར་བསྒྱུར་བ་ བྱེད་དགུ་
གནས་པའོ། བཞི། ལས་ངན་སྡིག་པ་བཤགས་པ། ལསངན་ བཤགས། དགེ་རྩ་བྱང་ དགེ་རྩ བསྔོ་
ཆུབ་ཏུ་བསྔོ་བའོ། །དང་པོ་ལ་གཉིས། བསྡུས་པ་ དང་པོ་ སྐྱེད་བྱ། རྒྱས་པའོ།། ཡོན་ཏན་
ཤེས་པར། དོན་གཉིས་པ་སེམས་དཔའ་སྤྲོས་མེད་པའི་བསླབ་བྱ་ལ་གཉིས། ཐུན་མིན་
166



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གྱི་བསླབ་བྱ། ཐུགས་རྗེ་སེམས་དཔའ་དང་ཐུན་མོང་བའི་བསླབ་བྱའོ། །དང་པོ་ལ་
གསུམ། མདོར་བསྟན་པ། གཡུང་དྲུང་། ལ་ནི། རྒྱས་པར་བཤད་པ། ལུང་གིས་དོན་
བསྡུ་བའོ། ཐམས་ཅད་༣ གསུངས། གཉིས་པ་ལ་བཞི། ལྟ་བ་ ལྟ་བ༑ དབུབ། སྤྱོད་པ། སྤྱོད་པ་
བསླབ། སྙིང་རྗེ་ སྙིང་རྗེ། བཞག །ཐབས་སོ།། ཐབས་ནི། བརྟེན། གཉིས་པ་ཐུགས་རྗེ་སེམས་
དཔའ་དང་ཐུན་མོང་པའི་བསླབ་བྱ་ལ་གཉིས། བསླབ་པ་སྤྱི་ཁ་འཕངས་པ། སྤྱད་
པ་ མ་བཤད། བསྡུས་པ་གསུམ་གྱི་དོན་བཤད་པའོ། །གཉིས་པ་ལ་གསུམ། བསྡུས་པ།
བསྡུས་པ༔ སྤྱོད་པ་དམན། ཡོངས་སུ་བསྡུས་པ། ཡོངས་བསྡུས། འགྱུར། ཡང་དག་པར་བསྡུས་
པའོ།། རང་གཞན་ ཡིན་པར་བཤད། གསུམ་པ་མདོ་ཁུངས་ནས་བཤད་པའི་བསླབ་བྱ་ལ་
གཉིས། སྤང་བྱ། བླང་བྱའོ།། དང་པོ་ལ་གསུམ། མདོར་བསྟན་པ། མདོ་ལས། གཅིག་
ག རྒྱས་པར་བཤད་པ། རྩོད་པ་སྤང་བའོ།། དེ་དག་ འགལ་མེད་དགོས། གཉིས་པ་ལ་
གསུམ། བཙུན་མོ་འགུ་ལིང་མའི་ སེམས་ལ༔ ཡང་འཐབ། བཅས་ལྟུང་བདུན། གཏོ་བུའི་
བཅས་ལྟུང་བདུན། གདུག་པའི་ འབྲིང་ཆུང་། དགེ་བསྙེན་ཁྱབ་པའི་བཅས་ལྟུང་བདུན་
ནོ།། སངས་རྒྱས། ལོག་པར་བསྟན། གཉིས་པ་བླང་བྱ་ལ་གཉིས། ཕན་གདགས་པ། བླང་བྱ་
གདགས་བྱ། བདགས་པ་ཆེན་ གདགས་པ།
ད་པ་ ལ་བཀྲི། པོའོ། །དོན་བཞི་པ་ཟབ་མོའི་གཞུང་
ལས་བཤད་པ་ལ་གཉིས། མདོར་བསྟན་པ། ཟབ་མོའི་༑ ནི། རྒྱས་པར་བཤད་པའོ།།
གཉིས་པ་ལ་གསུམ། སྤང་བྱ། ཉོན་མོངས་ འདོད་པ་སྤོང་། བླང་བྱ་བཞི། འཁོར་བ། གདབ་
པའོ།། སེམས་བསྐྱེད་མ་ སེམས་སྐྱེད་ བཞིན་ནོ།། བཞིའོ། །རྩ་བའི་ས་བཅད་གསུམ་པ་
ཉམས་ན་གསོ་ཐབས་བཤད་པ་ལ་གཉིས། མདོར་ ཐ་མ་༑ ནི། བསྟན་པ། རྒྱས་པར་
བཤད་པའོ། །གཉིས་པ་ལ་གཉིས། མ་ཤེས་པ། གང་ཞིག འགལ་ཆུང་
། ཤེས་པའི་ལས་
སོ། །གཉིས་པ་ལ་བཞི། ལྟུང་བ་འབྱུང༌ ཤེས་བཞིན་་ ཉེས་པ་མེད། བའི་རང་བཞིན།
གནང་བཀག་ཤེས་པས་བསླབ་ཚུལ། ཆུང་ངུ༔ དེའི་གཟུགས་བརྙན། ལྟུང་བ་ཕྱིར་བཅོས་
gལ་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཐབས། ཉམས་ཐུབ་ཀྱི་སྐྱོན་ཡོན་བཤད་པའོ། །གསུམ་པ་ལ་གསུམ། སྨོན་སེམས་
གཏོང་བའི་རྒྱུ། སྨོན་བའི་ གཏོང་འགྱུར། ཀུན་དཀྲིས་ཆེ་ཆུང་གིས་ སྡོམ་པ་གཏོང་མི་གཏོང་
བཅས་ལྟུང་། ཆུང་འབྲིང་མིན། དཔྱད་པ། ལྟུང་བ་ཕྱིར་བཅོས་དངོས་སོ། །གསུམ་པ་ལ་
གཉིས། གཉེན་པོས་ཕྱིར་བཅོས། དྲན་པ་བཟུང་བར་བྱ། བཤགས་སྦྱོང་གིས་ཕྱིར་བཅོས་
སོ།། ཐུན་ཚད༑ སྐུར་དུ་བཏུབ། བཞི་པ་ཉམས་ཐུབ་ཀྱི་སྐྱོན་ཡོན་ལ་གཉིས། ཉམས་པའི་
ཉེས་དམིགས། ཐུབ་པའི་ཡོན་ཏན་ནོ།། ཐུབ་པའི་ སངས་རྒྱས་འཐོབ། དང་པོ་ལ་གཉིས།
ཉེས་དམིགས་དངོས། དེ་ལས་ མི་འགྱུར། དེ་ལ་བསམ་ནས་ དེའི་ཕྱིར༔ མི་བོར། ནན་ཏན་
བསྐུལ་བའོ། །དོན་གསུམ་པ་འཇུག་གི་དོན་ལ་གཉིས། བཟོད་གསོལ། བྱང་ཆུབ་
བཤགས། བསྔོ་སྨོན་ནོ།། དགེ་མཆིས་ ཤོག །
སྨྲས་པ།
སྙན་ཚིག་བུང་བའི་གླུ་དབྱངས་སྒྲོགས་མཁས་ཀྱང་།།
རྣམ་འབྱེད་ཤེས་རབ་བློ་ལ་མ་ངེས་ན།།
ཚིག་གི་དེ་ཉིད་ཇི་བཞིན་མི་རྟོགས་པས།།
བློ་གསལ་བློ་གྲོས་སྒོ་མོ་ཇི་ཕྱིར་འབྱེད།།
དེའི་ཕྱིར་རྣམ་པར་ཅུང་ཟད་དབྱེ་བའི་གཏམ།།
དྲི་མེད་སྙིང་པོས་རང་གཞན་དོན་དུ་བྲིས།།
འདི་ཡིས་འགྲོ་བ་མ་ཟད་བར་དག་ཏུ།།
བཤད་ཉན་བྱེད་པས་ས་སྟེང་གང་བར་ཤོག།
ཅེས་པ་འདི་ཡང་ཤར་རྫའི་བྱ་བྲལ་བཀྲ་ཤིས་རྒྱལ་མཚན་གྱིས་བྲིས་པའི་ཡི་གེ་པ་ནི་ཨ་མདོ་ཡུལ་གྱི་བཙུན་པ་ངག་
དབང་ཕྲིན་ལས་ཀྱིས་བགྱིས་པས་བྱང་ཆུབ་ཀྱི་སེམས་རིན་པོ་ཆེ་ཀུན་གྱི་རྒྱུད་ལ་སྐྱེ་བའི་རྒྱུར་གྱུར་ཅིག་གུ།།
368



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བྱང་ཆུབ་སེམས་དཔའི་བསླབ་པ་མདོར་བསྡུས་པ་
ལྔ་བཅུ་རྩ་དགུ་པ་ཞེས་བྱ་བ་བཞུགས་སོ།།
༄༅། ། དཀའ་བ་རྣམ་གསུམ་རབ་ལྡན་པས།།
ཤིན་ཏུ་ཞི་བའི་ཞི་བ་ཆེ།།
དེ་ཉིད་ཞི་བས་ཀུན་ཞི་བ།།
རྒྱལ་དང་དེ་སྲས་ལ་ཕྱག་འཚལ།།
དེ་ཡི་བཀའ་གསུང་ཆུ་གཏེར་ལས།།
བྱང་ཆུབ་བསླབ་པ་གང་ཡིན་པ།།
རང་དང་གཞན་ལ་ཕན་ཕྱིར་དུ།།
ཆུ་ཐིགས་ཙམ་བླངས་བདག་གིས་བཤད།།
མཐའ་གཉིས་སྤངས་པའི་འབྲས་བུ་གང་།།
བྱང་ཆུབ་སེམས་ལ་མ་བརྟེན་པར།
ཐོབ་པ་གང་ནས་མ་བཤད་ན།།
དེ་ཐོབ་འདོད་རྣམས་འདིར་འཇུག་མཛོད། །
མ་ཐོབ་ཐོབ་བྱེད་ཐོབ་པ་བསྲུང་། ཉམས་པ་གསོ་ཐབས་གསུམ་གྱིས་བཤད།།
དལ་འབྱོར་རྟེན་ལ་ཚུལ་ཁྲིམས་ལྡན།། རིགས་སད་སྙིང་རྗེ་དད་པ་བརྟན།། གང་
369



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལ་བྱང་ཆུབ་སེམས་སྐྱེས་པ།། དེ་ནས་དེ་ལ་རྒྱལ་བའི་སྲས།། ཀུན་གྱིས་བརྗོད་དང་
ཕྱག་བྱར་འགྱུར།། རིན་ཆེན་ཤེལ་སྒོང་རྡུལ་ཕྱིས་ལྟར། དགེ་རྩ་དྲི་མས་གོས་མི་
འགྱུར།། རྩ་བ་བརྟན་པའི་ལོ་འབྲས་བཞིན།། དགེ་འབྲས་ཡང་ཡང་སྨིན་འགྱུར་
རོ། །རྒྱ་མཚོ་ཆུ་ཐིག་ཅི་བཞིན་དུ། ཆུང་ཡང་དགེ་རྩ་རྒྱ་ཆེན་འགྱུར།། ཉི་མའི་
ཟེར་གྱིས་མུན་འཇོམས་བཞིན།། སྡིག་པ་མི་བཟད་བྱས་ན་ཡང་། བྱང་ཆུབ་སེམས་
སྐྱེས་ཙམ་གྱིས་འཇོམས།། རྩ་བ་བཅད་པའི་ལྗོན་ཤིང་ལྟར། བདག་འཛིན་ཉོན་མོངས་
ཀུན་འཇོམ་འགྱུར། རིན་པོ་ཆེ་ལས་ཀུན་འབྱུང་བཞིན།། སྲིད་པའི་སྡུག་བསྔལ་
གཞོམ་པ་དང་། མྱང་འདས་བདེ་མང་འཐོབ་འགྱུར་རོ། །བྱང་ཆུབ་སེམས་འདིར་
སྐྱེས་ནས་བཟུང་། གཉིད་ལོག་པའང་བག་མེད་གྱུར། བསོད་ནམས་རྒྱུན་མི་འཆད་
པ་འབྱུང་།། གོམ་ཅིག་བོར་བའི་སེམས་ལ་ནི། དམན་པའི་སེམས་ཀྱིས་འགྲོ་རྣམས་
ལ།། སྲོག་སྦྱིན་དགེ་བས་ཆར་མི་ཉེ།། གསེར་དེ་ས་འོག་སོང་གྱུར་ཀྱང་།། དེ་ཡི་ངོ་
བོ་མི་སྟོར་བཞིན།། བྱང་ཆུབ་སེམས་དེ་གང་ལྡན་པ། དེ་ཉིད་འཁོར་བར་གནས་
གྱུར་ཀྱང་།། བྱང་ཆུབ་འབྲས་བུ་སྟོར་མི་འགྱུར།། ངོ་བོ་སྙིང་རྗེས་ཀུན་སློང་ནས།།
གཞན་ཕྱིར་བྱང་ཆུབ་ཐོབ་འདོད་པའོ། །དབྱེ་ན་ཐུགས་རྗེ་སེམས་དཔའ་དང་།
གཡུང་དྲུང་སེམས་དཔའི་ལུགས་གཉིས་ལ།། རེ་རེར་གཅིག་ནས་དགུ་ཡི་བར།།
གཉིས་སམ་གསུམ་གསུམ་དག་གིས་དབྱེ། དོན་དམ་ཀུན་རྫོབ་སེམས་སྐྱེད་པ།།
མི་རྟོག་ཡེ་ཤེས་ཐོབ་མ་ཐོབ། བརྡ་དང་བོན་ཉིད་ལས་ཐོབ་གཉིས།། འཇིག་རྟེན་
པ་དང་དེ་ལས་འདས། གཏན་དུ་བ་ནི་སྨོན་ལམ་ལ། རེ་འགའི་གྲོགས་ནི་བླ་མེད་བག་
ཆེད་དུ་བྱ་བ་སེམས་ཅན་དང་། དོན་དུ་གཉེར་བྱ་བྱང་ཆུབ་དངོས།། དཔེ་ནི་རྒྱལ་
པོ་མཉན་པ་དང་། རྫི་བོ་ལྟ་བུའི་སེམས་སྐྱེད་དོ། །དམིགས་པས་དབྱེ་ན་བདག་
གཞིན་མཉམ། བརྗེ་དང་བདག་བས་གཞན་གཅེས་པ། ཉེས་སྤྱོད་སྡོམ་དང་དགེ་
70



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བ་སྡུད།། སེམས་ཅན་དོན་བྱེད་ཚུལ་ཁྲིམས་གསུམ།། ས་མཚམས་མོས་དང་ལྷག་
བསམ་དག །རྣམ་པར་སྨིན་པའི་སེམས་སྐྱེད་གསུམ། ངོ་བོའི་སྒོ་ནས་དབྱེ་བ་ནི།
བྱང་ཆུབ་སྨོན་དང་འཇུག་པ་གཉིས།། འགྲོ་བར་འདོད་དང་འགྲོ་བ་བཞིན།།
དེ་བཞིན་བྱེ་བྲག་ཕྱེད་པར་བྱའོ། །བསླབ་པ་གསུམ་ལྡན་མཁས་དང་གོམས།།
བདེ་གཤེགས་དེ་ཉིད་རྟེན་ལས་བླང༌། རང་ལས་ཐོབ་པ་གཏོ་བུ་བཞིན།། ཚོགས་
ཀྱི་ཡན་ལག་བཅུ་དྲུག་གམ།། ཡང་ན་ཡན་ལག་བདུན་པ་བྱ། ཆོ་གས་བརྡ་སྤྲོད་པ་
བྱས་ཏེ། ལན་གསུམ་བར་དུ་རྗེས་ཟློས་བྱའོ། །བྱང་ཆུབ་ཀྱི་སེམས་ཡོངས་སུ་བཟུང་
བ་ཞེས་བྱ་སྟེ། སྐབས་དང་པོའོ།།
ད་ནི་མི་ཉམས་བསྲུང་ཐབས་ལ། བྱང་ཆུབ་སེམས་དེ་བཟུང་བྱས་ནས།།
བསླབ་བྱའི་དོན་ལས་མི་འདའ་བར།། ཤེས་པ་སྒྲིམས་ཏེ་འབད་པར་བྱ།། གཞན་
དོན་བྱང་ཆུབ་ཐོབ་འདོད་པས།། ཉེས་པ་སྤོང་སེམས་རྒྱུན་ཆགས་པའོ། །སྨོན་པའི་
སེམས་ཀྱི་བསླབ་བྱ་ལ།། དམ་པ་བསླུ་དང་འགྱོད་པ་སྒྲུབ།། མི་སྙན་བརྗོད་དང་གཡོ་
སྒྱུ་སྤྱོད།། ནག་པོ་བོན་བཞིས་སེམས་སྐྱེད་ཉམས།། དེ་ལྡོག་དཀར་པོ་བོན་བཞིས་
འཕེལ།། རྫུན་མི་སྨྲ་ཞིང་གདུལ་བྱ་རྣམས།། ཐེག་ཆེན་ལམ་ལ་སྦྱར་བ་དང་། བྱང་
སེམས་ལྡན་ལ་བསྔགས་པ་བརྗོད།། སེམས་ཅན་རྣམས་ནི་བསླུ་མི་བྱའོ། །འཇུག་
པའི་སེམས་ཀྱི་བསླབ་བྱ་ལ། སེམས་དཔའི་ལུགས་ལ་ཐེག་རིམ་ལས།། སྡོམ་པ་ཉི་
ཤུ་བསྲུང་ཞེས་གསུངས། སེམས་ཅན་རྣམས་དང་ཕལ་པ་དང་།། གནོད་སྐྱེལ་བ་
ནི་གཅེས་པར་གཟུང་། ཚེ་གྲགས་རྙེད་འདོད་གཞན་ཐོབ་སྨོད།། ཚེ་འདིར་ཕན་
འདོད་བྱས་ལན་རེ།། གཞན་དགེར་ཕྲག་དོག་རང་ཉིད་རྒྱལ།། མ་བརྟག་སྤྱོད་དང་
སྡོམ་ཤོར་འགྱོད།། བསྒྲུབ་དང་ལས་གྱུར་རྐྱེན་ངན་ནི།། དགེ་བའི་གྲོགས་སུ་འཁྱེར་
བྱའོ། །ཕྱི་མའི་རྐྱེན་ངན་སྨོན་ལམ་གཟུང་།། འཇིག་རྟེན་ཡོན་ཏན་ཆགས་མི་བྱ།།
371



ཀུན་མཁྱེ་ན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སེམས་ཅན་དང་ནི་དགེ་སྤྱོད་པ།། སློབ་དཔོན་འཁྲུལ་པ་མི་བརྟག་སྤོང་།། དང་པོ་
སྟོང་ཉིད་བསྒོམ་པའོ། །དེ་ལས་ཚད་མེད་རྣམ་བཞིར་སྦྱོང་། དེ་ཡི་ངང་ནས་སེམས་
སྐྱེད་བྱ།། ཡོན་ཏན་གསུམ་པོ་ཟུང་འཇུག་གིས།། དངོས་གཞི་ཕ་རོལ་ཕྱིན་དྲུག་སྤྱོད།།
རྗེས་ལ་རང་བཞིན་མེད་པར་ཤེས།། བྱེད་དགུ་ཚོགས་སུ་བསྒྱུར་བར་བྱ། ཚོགས་
བསགས་སེམས་སྐྱེད་དུས་དྲུག་བཟུང་།། ནམ་ཟླ་དོན་ཡོད་བྱ་བ་དང་།། རྒྱུན་ཉིད་
སྡོམ་པར་གནས་པའོ། །ལས་ངན་སྡིག་པ་བགྲང་ཞིང་བཤགས། དགེ་རྩ་བྱང་ཆུབ་
མཆོག་ཏུ་བསྔོ། མིང་དུ་ཉི་ཤུ་རྫས་སུམ་ཅུའོ། །གཡུང་དྲུང་སེམས་དཔའི་ལུགས་
ལ་ནི། ལྟ་བ་ནམ་མཁའ་བཞིན་དུ་དབུབ། སྤྱོད་པ་སྐས་གདང་འཛེག་ལྟར་བསླབ།
སྙིང་རྗེ་ས་གཞི་ཅི་བཞིན་བཞག །ཐབས་ནི་རྒྱགས་ཕྱེ་ལྟ་བུ་བརྟེན།། ཐམས་ཅད་
མཁྱེན་པས་ཁྱེའུ་ཆུང་གསུངས།། སྤྱོད་པ་མས་ཡར་འཛེག་པ་ལ། བསླབ་པ་སུམ་
བརྒྱ་དྲུག་ཅུ་དང་། ཁྱད་པར་བརྒྱ་དང་རྩ་བརྒྱད་དང་།། བསྡུས་པ་ཉི་ཤུ་རྩ་བརྒྱུད་
དང་། ཡོངས་བསྡུས་སེམས་སྐྱེད་མ་བཞི་དང་། ཡང་དག་བསྡུས་པ་སྡོམ་གཅིག་
བཤད།། རྒྱས་འབྲིང་ཕྲ་ཕྱིར་འདིར་མ་བཤད།། བསྡུས་པ་ཉི་ཤུ་རྩ་བརྒྱད་ནི།
ཉོན་མོངས་ལྔ་དང་འཁོར་བ་ཡི། སྡུག་བསྔལ་དངོས་དང་དེ་ཡི་རྒྱུ། ལྷན་སྐྱེས་ཀུན་
བརྟགས་མ་རིག་པ།། སྒོ་གསུམ་ལས་སྤྱོད་མ་དག་པ། རང་ལ་ཆགས་དང་གཞན་
ལ་སྡང་།། དེ་བཞིན་བསྟོད་སྨད་བདེ་སྡུག་དང་། རྒྱལ་ཕམ་གལ་ཚེ་རྩིས་མེད་བྱེད།
ལྟ་བ་རྟག་དང་ཆད་པར་ལྟ། བསམ་པ་ལོག་དང་སྦྱོར་བ་རྩུབ། ལྟ་བ་དང་ནི་སྤྱོད་
པ་དམན། ཡོངས་བསྡུས་སེམས་སྐྱེད་མ་བཞི་ནི། རྟུལ་ཤུགས་ཆེན་པོས་ཐར་ལམ་
རྙེད། རིག་པའི་སྒྲོན་མས་གནས་ལུགས་རྟོགས།། ཚད་མེད་སྙིང་རྗེས་བསོད་ནམས་
འཐོབ། ཐུགས་རྗེའི་སྟོབས་ཀྱིས་ཀུན་འདྲེན་འགྱུར། རང་གཞན་སེམས་བསད་
སྤངས་ནས་ནི།། བྱང་ཆུབ་མཆོག་ཏུ་སེམས་བསྐྱེད་པ།། སེམས་དཔའི་སྡོམ་ཅིག་
72



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཡིན་པར་བཤད།། མདོ་ལས་གསུངས་པའི་སྤང་བྱ་ལ།། འགུ་ལིང་མ་དང་གཏོ་བུ་
དང་།། དགེ་བསྙེན་ཁྱབ་པའི་བཅས་ལྟུང་ལ།། བདུན་གསུམ་ཉི་ཤུ་རྩ་གཅིག་
གོ །སེམས་ལ་བརྣག་ནས་སྙིང་ན་བ།། དེ་ལ་ཡང་ཡང་སྨད་པ་དང་། དེ་ཡི་བསྟན་
པ་བསྣུབས་བྱེད་པ། གནས་ནས་ཕྱུང་དང་རྡེག་འཚོགས་བྱེད།། དེ་བཞིན་སྨྲ་དང་
གཞན་ལ་བསྐུལ།། འཆོས་ཀྱང་མི་ཉན་ཡང་ཡང་འཐབ།། གདུག་པའི་སེམས་ནི་
འཆང་བ་དང་།། གྲོང་ལྗོངས་གྲོང་ཁྱེར་གྲོང་རྡལ་འཇོམས།། འཐབ་འཁྲུགས་དང་
ནི་རྩོད་པ་སློང་།། གཞན་དག་ལོངས་སྤྱོད་ནོར་དང་ཕྲལ།། ཁྲིམས་ལྡན་འཆལ་བ་
ཆད་པས་གཅོད།། ཡུལ་མཆོག་བཞི་ཡི་དཀོར་འཕྲོག་དང་། སེམས་ཅན་བདེ་དགེ་
འཕྲོག་པ་རྣམས། ལུས་ངག་ཡིད་ལ་ཚེའབྲིང་ཆུང་། སངས་རྒྱས་མེད་པར་ལྟ་བ་
དག།
བོན་ལ་ལོག་པར་ལྟ་བྱེད་དང་།། བསྟན་ལ་སྒྲོ་བསྐུར་བཏབ་པ་དང་། དེ་ལ་སྤྱད་
པས་མི་ཕན་དང་། དེ་ཉིད་བོར་ཞིག་བརྗོད་པ་དང་། བོན་ལྟར་བཅོས་ད
པར་བསྟན།། དེ་དག་བཅས་ལྟུང་མི་འགྲོ་ན།། རང་རང་དམ་བཅས་འགལ་མེད་
དགོས།། བླང་བྱ་འགྲོ་བ་གཞན་དག་ལ། ཟས་གོས་བོན་གྱིས་ཕན་གདགས་བྱ།།
གདགས་པ་ཆེན་པོ་བསྡུ་དངོས་བཞིས།། འགྲོ་རྣམས་ཐར་པའི་ལམ་ལ་བ
ཟབ་མོའི་གཞུང་ལས་བཤད་པ་ནི། ཉོན་མོངས་ལྔ་དང་བདག་ལྟ་གཉིས། སངས་
རྒྱས་མི་འདོད་འདོད་ཀྱང་ནི།། རང་གི་དོན་དུ་འདོད་པ་སྤང་། འཁོར་བར་ངེས་
འབྱུང་ཤེས་རབ་བསྐྱེད། སྙིང་རྗེའི་ཤུགས་བསྐྱེད་སྨོན་ལམ་ནི། བླ་ན་མེད་པ་གདབ་
པའོ། །སེམས་སྐྱེད་མ་བཞི་གོང་བཞིན་ནོ། །བསྡུ་ན་སྤང་བླང་གཉིས་སུ་འདུས།།
བྱང་ཆུབ་ཀྱི་སེམས་ཐོབ་པ་མི་ཉམས་པར་བསྲུང་བ་ཞེས་བྱ་སྟེ།། སྐབས་བར་མའོ།།
ཐ་མ་ཉམས་ན་གསོ་ཐབས་ནི། གང་ཞིག་སྐྱོན་ཡོན་མ་ཤེས་ཤིང་། ལུང་མ་བསྟན་
རྣམས་ཉེས་འགལ་ཆུང་།། ཤེས་བཞིན་དོར་བ་ཤིན་ཏུ་ལྕི།། སྙིང་བརྩེར་ལྡན་ན་ཉེས་
དང་ལོག་
༔ 73



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་མེད།། ཆུང་ངུའི་དོན་དུ་ཆེན་པོ་མིན།། དོན་ཆེན་སྒྲུབ་ལ་ཆུང་བཏང་བ། དེ་ནི་
ལྟུང་བའི་གཟུགས་བརྙན་ནོ། །གཞན་ཕན་སེམས་ཀྱིས་ཟིན་པ་ན། ལུས་དང་ངག་
གི་མི་དགེ་བདུན།། གནང་བའི་སྐབས་ཡོད་གཞན་ནི་མིན།། མི་ནུས་དེར་ལྡོག་ལྟུང་
མེད་ལ།། ནུས་མིན་དེར་བརྩོན་དེའི་གཟུགས་བརྙན།། སྨོན་པའི་སེམས་སྐྱེད་བོན་
བཞི་སྤྱད། སེམས་ཅན་བློས་བཏང་དེ་གཏོང་འགྱུར།། བཅས་ལྟུང་གང་རུང་དེ་
རྒྱུན་སྤྱོད། ངོ་ཚ་ཁྲེལ་མེད་དེས་མགུ་དང་།། དེ་ཉིད་ཡོན་ཏན་མཐོང་བ་སྟེ། ཀུན་
དཀྲིས་ཆེན་པོས་སྡོམ་པ་འཇོམས།། ཕམ་པ་ཞེས་བརྗོད་ཆུང་འབྲིང་མིན།། དྲན་
པ་ཤེས་བཞིན་གཉེན་པོ་བཅས།། སེམས་ནི་སེམས་ཀྱིས་བསྲུང་བར་བྱ།། ཐུན་ཚད་
འདས་ན་ཐོ་རངས་ལྡང་།། ལྷ་གཤེན་བརྒྱ་ལ་ཉེས་ལྟུང་བཤགས།། ལྷག་མ་རྣམས་
ནི་སྟོབས་བཞི་དང་།། ཡན་ལག་ལྔ་ལྡན་དག་གིས་སྦྱང་།། ཕས་ཕམ་བྱུང་ན་སྐྱར་ཏེ་
བླང་།། ཆུང་འབྲིང་གཅིག་གམ་གསུམ་མདུན་བཤགས། ཡང་ན་རང་གིས་བསྡམ་
སྟེ་བསྲུང་། ལན་གསུམ་བར་དུ་སྐྱར་དུ་བཏུབ།། དེ་ལས་འདས་ན་ངན་སོང་སྐྱེ།།
གནས་སྐབས་བཏང་ཐུབ་སྤེལ་མ་ཡིས། ས་ཐོབ་པ་ལ་རིང་དུ་འགོར། མིང་དོན་
ཤོར་བས་ཐེག་དམན་གོལ། རྒྱུ་འབྲས་བོན་རྣམས་གང་སྤྱོད་ཀྱང་། མཐར་ཐུག་
འབྲས་བུ་ཐོབ་མི་འགྱུར།། དེ་ཕྱིར་ལུས་དང་སྲོག་ཕྱིར་ཡང་།། འགྲོ་བ་སེམས་ཅན་
དོན་མི་བོར།། ཐུབ་པའི་ཡོན་ཏན་གོང་ལྟར་ལ། ས་དང་ལམ་ལ་རིམ་བགྲོད་ནས།།
གྲངས་མེད་གསུམ་ནས་སངས་རྒྱས་འཐོབ།།
བྱང་ཆུབ་བསླབ་པ་འདི་བཀོད་པས།།
ཉེས་གྱུར་རིན་ཆེན་གསུམ་ལ་བཤགས།།
དགེ་མཆིས་འགྲོ་རྣམས་བདེ་ཕྱིར་བསྔོ།།
174



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཐམས་ཅད་བྱང་ཆུབ་མྱུར་ཐོབ་ཤོག །
བྱང་ཆུབ་ཀྱི་སེམས་ཉམས་པ་གསོ་ཐབས་ཞེས་བྱ་སྟེ། སྐབས་ཐ་མའོ། །བྱང་
ཆུབ་སེམས་དཔའི་བསླབ་པ་མདོར་བསྡུས་པ་ལྔ་བཅུ་རྩ་དགུ་པ་ཞེས་བྱ་བ་རྫོགས་
བྱ་བཏང་སྤྲུལ་སྐུ་བསྟན་པའི་ཉི་མ་དང་དྲང་སྲོང་ཚུལ་ཁྲིམས་མཆོག་རྒྱལ་གཉིས་ཀྱིས་བསྐུལ་ནས་ཤར་རྫའི་
བྱ་བྲལ་དྲི་མེད་སྙིང་པོས་སྦྱར་བའོ། །ཐ་ཚན་མུ་ཙུག་སྨར་རོ།།
175



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱང་ཆུབ་སེམས་དཔའི་བསླབ་པ་མདོར་བསྡུས་པ་
ལྔ་བཅུ་རྩ་དགུའི་འགྲེལ་པ་ཉིན་བྱེད་སྣང་བ་
ཞེས་བྱ་བ་བཞུགས་སོ།།
༄༅། །བྱང་ཆུབ་སེམས་དཔའི་བསླབ་པ་མདོར་བསྡུས་པ་ལྔ་བཅུ་རྩ་དགུ་པའི་
འགྲེལ་པ་ཉིན་བྱེད་སྣང་བ་ཞེས་བྱ་བ།།
བྱང་ཆུབ་སེམས་ཀྱི་མངའ་བདག་བླ་མ་དམ་པ་རྣམས་ལ་ཕྱག་འཚལ་ལོ།།
སྲིད་ན་ཤིན་ཏུ་ཆེ་བའི་ཚངས་དབང་བརྒྱ་བྱིན་གྱིས་ཀྱང་གང་གི་ཞབས།།
གུས་པས་གཙུག་གིས་ཉེར་བཏེག་ལྷ་མིའི་མགོན་གྱུར་དམུ་རྒྱལ་ཐོད་དཀར་སྲས།།
གང་དེའི་གསུང་གསང་དམ་པའི་རྗེས་གཞོལ་འཕཊ་མཆོག་སུམ་བརྒྱ་དྲུག་ཅུའི་གཤེན།།
ལྔ་སྟོང་ལྔ་བརྒྱའི་སེམས་དཔའི་ཚོགས་བཅས་བྱང་ཆུབ་བར་དུ་སྤྱི་བོར་བཞུ
ར་བཞུགས།
ཤེས་བྱའི་གནས་ལ་མཁྱེན་པའི་ཡེ་ཤེས་རྒྱས།།
རབ་བརྩེའི་དགོངས་པས་འགྲོ་རྣམས་དམ་དུ་འཁྱུད།།
རྒྱལ་བའི་རྗེས་བཟུང་མཁས་གྲུབ་ཡོངས་ཀྱི་གཙོ།།
མཚན་ལྡན་བླ་མས་རྣམ་ཀུན་མཆོག་ལྡན་སྩོལ།།
དུས་གསུམ་རྒྱལ་བ་མ་ལུས་གཤེགས་པའི་ཤུལ།།
བྱང་ཆུབ་སེམས་དཔའི་སྡོམ་པའི་རྣམ་བཤད་ཅིག།
176



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལུང་དང་བླ་མའི་མན་ངག་ལ་བརྟེན་ནས།།
རང་དང་གཞན་ལ་ཕན་ཕྱིར་འདི་ནི་བཤད།།
དེ་ལ་འདིར་ཐེག་ཆེན་ལམ་གྱི་རྩ་བ་བྱང་ཆུབ་སེམས་དཔའི་བསླབ་པ་མདོར་
བསྡུས་པ་ལྔ་བཅུ་རྩ་དགུ་པའི་དོན་ཅུང་ཟད་འཆད་པ་ལ་གསུམ། ཀླད་ཀྱི་དོན།
གཞུང་གི་དོན། མཇུག་གི་དོན་ནོ། །
དང་པོ་ལ་གསུམ། མཆོད་པར་བརྗོད་པ། བཤད་པར་དམ་བཅའ་བ། ལམ་
ལ་འཇུག་པར་བསྐུལ་བའོ། །དང་པོ་ནི། དཀའ་བ་རྣམ་གསུམ༔ ཕྱག་འཚལ།
ཞེས་ཤློ་ཀ་གཅིག་སྟེ། སྤྱིར་འཇིག་རྟེན་གསུམ་དང་ཁྱད་པར་ལྷ་ཀླུ་མི་གསུམ་གྱི་གཙོ་
བོར་གྱུར་པ་བདག་ཅག་གི་སྟོན་པ་གཤེན་རབ་མི་བོ་ཞེས་སྙན་པའི་རྔ་བོ་ཆེ་ནམ་
མཁའི་ཕར་མཐར་སྒྲོགས་པ་དེ་ཉིད་ཀྱིས་མཛད་པ་བཅུ་གཉིས་མཐར་ཕྱིན་པ་ལས།
མཛད་པ་བཅུ་པ་ཁྱིམ་སྤངས་རབ་བྱུང་མཛད་པའི་དུས་སུ། རྒྱལ་སྲིད་འཁོར་རྣམས་
སྤངས་ནས་བྱ་སྤྲེའུ་མི་གསུམ་གྱི་དཀའ་བ་རྣམ་པ་གསུམ་དང་རབ་ཏུ་ལྡན་པར་མཛད་
པ་སྟེ། ཅི་ལྟ་ན། ཁྱིམ་སྤངས་རབ་བྱུང་གི་མདོ་ལས། སྟོན་པ་གར་གཤེགས་རྩ་བ་
ཆོད། སུམ་ཅུ་རྩ་གསུམ་ལྷ་གནས་སུ།། ངང་པའི་རྒྱལ་པོ་ཆུ་འབྱེད་དང་།། ལོ་གཅིག་
བྱ་ཡི་དཀའ་ཐུབ་མཛད། རྩེ་གསུམ་ལྷ་ལ་བོན་འཁོར་བསྐོར། དེ་ནས་རྒྱལ་ཆེན་
རིགས་བཞིའི་ལྷ་གནས་སུ། སྤྲེའུའི་རྒྱལ་པོ་ཧ་ནུ་མ་དྷ་དང་། ལོ་གཅིག་སྤྲེའུའི་དཀའ་
ཐུབ་མཛད།། རྒྱལ་ཆེན་བཞི་ལ་བོན་འཁོར་བསྐོར། དེ་ནས་འཛམ་གླིང་སོག་ཀར་
བབས།། འོལ་མོ་ལུང་རིང་ནུབ་ཕྱོགས་ཀྱི། ཟད་མཚམས་མེ་ཏོག་གླིང་ལ་བཞུགས།།
མི་ཡི་དཀའ་ཐུབ་ལོ་གཅིག་མཛད།། དྲེགས་པ་བདུད་ལ་བོན་འཁོར་བསྐོར།།
བདུད་རྗེ་ཁྱབ་པ་ལ་སོགས་པའི། བདུད་ཀྱི་དམག་ཚོགས་འབུམ་སྡེ་དགུ།། གུས་
བཏུད་བོན་ལ་ཉན་གྱིན་སྣང་།། ཞེས་སངས་རྒྱས་ལ་ཡེ་ནས་ཉོན་མོངས་དུག་ལྔ་མི་
།



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མངའ་ན་ཡང་། ལོག་པའི་བདུད་ཚོགས་རྣམས་ཀྱི་སེམས་རྒྱུད་ཀྱི་ཉོན་མོངས་དུག་
ལྔ་ཞི་བར་མཛད་པའི་ཕྱིར། དཀའ་ཐུབ་དེ་གསུམ་གྱིས་སྟོན་པ་རང་གི་ཐུགས་རྒྱུད་
ཀྱི་ཉོན་མོངས་དུག་ལྔ་ཤིན་ཏུ་ཞི་བའི་ཞི་བ་ཆེན་པོར་བརྙེས་ཏེ། སྟོན་པ་དེ་ཉིད་
ཀྱིས་རང་ཞི་བའི་ཚུལ་བསྟན་པ་དེས། ཁྱབ་པ་ལ་སོགས་པའི་ལོག་པའི་བདུད་ཚོགས་
ཀུན་དྲེགས་པའི་སེམས་ཞི་བར་གྱུར་ནས་དད་པས་འཁོར་དུ་འདུས་ཏེ། བོན་སྒོར་
ཚུད་པས་ན་བདུད་ལས་ཡོངས་སུ་རྒྱལ་བས་རྒྱལ་བ་སྟེ་དེ་ཉིད་དང་། སྟོན་པ་དེའི་
སྐུ་ཡི་སྲས་བརྒྱད། གསུང་གི་སྲས་བཅུ་བཞི། ཐུགས་ཀྱི་སྲས་བརྒྱུད། ཡོན་ཏན་
གྱི་སྲས་བཅུ་གཅིག །ཕྲིན་ལས་ཀྱི་སྲས་བདུན་ལ་སོགས་པའི་ཡེ་གཤེན་སུམ་བརྒྱ་
དྲུག་ཅུ་དང་། གཡུང་དྲུང་སེམས་དཔའ་ལྔ་སྟོང་ལྔ་བརྒྱ་རྣམས་ལ་ཕྱག་འཚལ་
ལོ། །འོ་ན་དེ་དག་ལ་མཛད་པ་བཅུ་པ་དག་གིས་ཁྱད་པར་དུ་བྱས་ནས་ཕྱག་འཚལ་
བའི་དོན་ཅི་ཞེ་ན། དཀའ་ཐུབ་ཆེན་པོ་དེ་གསུམ་མཛད་པའི་རྗེས་སུ་སྟོན་པས་འཁོར་
རྣམས་ལ་བྱང་ཆུབ་སེམས་དཔའི་བསླབ་པ་ཚིག་བཞི་ལ་སོགས་གསུངས་ནས་ཁྲིམས་
བཅས་པས། དེ་དག་ནི་བྱང་སེམས་ཀྱི་བཀའ་སྡེ་འབྱུང་བའི་གནས་དང་རྐྱེན་ཡིན་
པས་ཕྱག་འཚལ་བ་སྟེ། འདིས་ནི་བྱང་ཆུབ་སེམས་དཔའི་སྡོམ་པའི་གླེང་གཞི་ཡང་
བསྟན་པར་བྱས་སོ། །གཉིས་པ་ནི། དེ་ཡི་བཀའ༔ བདག་གིས་བཤད། ཅེས་ཟློ་
ཀ་གཅིག་སྟེ། སྟོན་པ་དེ་ཡིས་ཞལ་ནས་གསུངས་པ། བྱིན་གྱིས་བརླབས་པ།
རྗེས་སུ་གནང་བའི་བཀའ་གསུང་རབ་ཆུ་བོ་ཆེན་པོའི་གཏེར་ཙམ་དུ་ཡོད་པ་ལ།
དེའི་ནང་ནས་བྱང་ཆུབ་སེམས་དཔའི་བསླབ་པ་གང་ཡིན་པ་དེ་ཉིད་ལས། རང་
དང་རང་ལས་དམན་པའི་གཞན་དག་ལ་ཕན་པའི་ཕྱིར་དུ། རང་གིས་ཐོས་པ་ནི་
ཆུ་ཐིགས་པ་ཙམ་སྟེ། བརྩོན་པས་བླངས་ནས་བདག་གིས་བཤད་པར་བྱའོ། །
གསུམ་པ་ནི། མཐའ་གཉིས་ འདིར་ཞུགས་མཛོད། ཅེས་བློ་ཀ་གཅིག་སྟེ།
378



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འཁོར་བ་ལས་མ་གྲོལ་བ་དང་། དེ་ལས་གྲོལ་ཡང་རང་དོན་ཞི་བདེ་ལས་མ་གྲོལ་བ་
དེ་གཉིས་ནི་དགྲོལ་རུང་དུ་ཡོད་པས་ན་མཐའ་གཉིས་ཞེས་བྱ་ལ། དེ་ལས་ཀྱང་གྲོལ་
ཏེ་མཐའ་གཉིས་ཀ་སྤངས་པའི་འབྲས་བུ་གང་ཡིན་པ་དེ་ནི་འབྲས་བུའི་མཐར་ཐུག་སྟེ།
དེ་ནི་བྱང་ཆུབ་ཀྱི་སེམས་སྟོང་ཉིད་སྙིང་རྗེའི་སྙིང་པོ་ཅན་ལ་མ་བརྟེན་པར་ཐོབ་པ་
བཀའ་དང་བསྟན་བཅོས་གང་གི་ནང་ནས་ཀྱང་མ་བཤད་པས་ན། འབྲས་བུ་དེ་ཉིད་
ཐོབ་པར་འདོད་པ་རྣམས་ནི་ལམ་འདི་ལ་འཇུག་པར་མཛོད་ཅིག །ཅེས་བསྐུལ་བའོ།།
གཉིས་པ་གཞུང་གི་དོན་ལ་གཉིས། རྩ་བ་མདོར་བསྟན་པ། ཡན་ལག་རྒྱས་
པར་བཤད་པའོ། །དང་པོ་ནི། མ་ཐོབ་ཐོབ༔ གསུམ་གྱིས་བཤད། ཅེས་རྐང་པ་
གཉིས་ཏེ། བྱང་ཆུབ་སེམས་དཔའི་སྡོམ་པ་གང་ཡིན་པ་དེ་ཉིད། མ་ཐོབ་པ་ཐོབ་
པར་བྱེད་པ། ཐོབ་པ་མི་ཉམས་པར་བསྲུང་བ། ཉམས་ན་གསོ་ཐབས་དང་
གྱིས་བཤད་པ་སྟེ། སྤྲོས་པ་ཡན་ལག་གི་སྐབས་སུ་ཞིབ་ཏུ་ཕྱེ་ནས་བསྟན་པར་བྱའོ།།
གཉིས་པ་ཡན་ལག་རྒྱས་བཤད་ལ་གསུམ། མ་ཐོབ་པ་ཐོབ་པར་བྱེད་པའི་
ཆོ་ག །ཐོབ་པ་མི་ཉམས་པར་བསྲུང་བའི་བསླབ་བྱ། ཉམས་ན་གསོ་ཐབས་བཤད་
པའོ། །དང་པོ་ལ་གསུམ། གང་གིས་བླང་པའི་རྟེན། གང་ལས་བླང་པའི་ཡུལ།
ཅི་ལྟར་ལེན་པའི་ཚུལ་ལོ། །དང་པོ་ལ་གསུམ་སྟེ། རྟེན་དངོས། བླང་པའི་ཕན་ཡོན།
བླང་བྱའི་རང་བཞིན་ནོ། །དང་པོ་ལ་གཉིས། ལུས་རྟེན་དང་། སེམས་རྟེན་ནོ། །
དང་པོ་ནི། དལ་འབྱོར༔ རྐང་པ་གཅིག་སྟེ། སྤྱིར་སྨོན་སེམས་ཙམ་ཞིག་སྐྱེ་བ་
ནི་འགྲོ་བ་གཞན་དག་རྣམས་ལས་ཀྱང་ཡོད་ནའང་། འདིར་འཇུག་སྡོམ་མ་ཐོབ་
པར་ཐོབ་པར་བྱེད་པ་ལ་ནི་དལ་འབྱོར་ཚང་པའི་མིའི་ལུས་རྟེན་དགོས་ག དེ་ལའང་
ཚུལ་ཁྲིམས་ཏེ་སོ་ཐར་རིགས་བརྒྱད་གང་རུང་གི་སྡོམ་པ་དང་ལྡན་པ་ནི་རྟེན་གྱི་
མཆོག་ཏུ་གྱུར་པ་ལ། སྔ་རབས་པ་ཁ་ཅིག་གིས། སོ་ཐར་གྱི་སྡོམ་པ་གང་རུང་ཐོབ་
179



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་དེ་རྟེན་དུ་འདོད་པ་ནི་
འདོད་པ་ནི་སེམས་ཙམ་པའི་ལུགས་ཡིན་ལ། གཡུང་དྲུང་སེམས་དཔའ་
སྤྲོས་མེད་ཐེག་པའི་ལུགས་ཀྱིས། སྤྱིར་ལྷ་དང་ལྷ་མ་ཡིན་དྲི་ཟ་ལ་སོགས་པའི་འགྲོ་
བ་གཞན་དག་ལས་འཁོར་བ་ལ་སྐྱོ་ཞིང་ཐར་པ་ལ་འདུན་པ་སྡོམ་པ་ལེན་འདོད་
ཡོད་པ་རྣམས་རྟེན་དུ་རུང་བར་བཤད་ཀྱང་། ཁོ་བོས་ནི་གཡུང་དྲུང་སེམས་དཔའི་
ལུགས་ལ་སོ་ཐར་གྱིས་སྡོམ་པ་གང་རུང་སྔོན་དུ་ཐོབ་དགོས་པར་སེམས་ཏེ་མདོ་ལས་
སྤྱོད་པ་མས་འཛེག་པས་གཞན་གྱི་སྡུག་བསྔལ་ལ་དམིགས་པའི་སྙིང་རྗེས་བྱང་ཆུབ་
ཏུ་སེམས་བསྐྱེད་ཅིང་ལམ་ཕ་རོལ་ཏུ་ཕྱིན་པ་རྣམས་བསྒྲུབ་པར་བཤད་པས།
སྤྱོད་པ་མས་འཛེག་པ་ལ་ནི་སོ་ཐར་གྱི་སྡོམ་པ་ཚུལ་བཞིན་དུ་བསྲུང་དགོས་ཏེ།
ཡང་མདོ་ལས། གཏོ་བུས་གསོལ་པ། ཐམས་ཅད་སྒྱུ་མར་རྟོགས་པའི་སྟོན་པ་ལགས།
སྤྱོད་པ་མས་འཛེག་ཅེས་བགྱི་བ་འདི། ལུས་ཀྱི་ལས་ཅི་ལྟ་བུ་ཅིག་ལ་སྤྱོད་ཀྱིན།
སེམས་ཀྱི་དོན་ཅི་ལྟ་བུ་ཅིག་ལ་སྤྱད་པ་ལགས། དེ་སྐད་ཅེས་གསོལ་ཏོ། །དེ་ལ་གཤེན་
རབ་ཀྱིས་བཀའ་སྩལ་པ། དེ་ནི་འདི་ལྟར་རོ། །ལུས་ཀྱི་སྤྱོད་པའི་སྤྱད་ལུགས་ནི།
བདག་གིས་ཁྱིམ་སྤངས་རབ་ཏུ་བྱུང་བའི་སྤྱོད་ལུགས་ཅི་བཞིན་ནོ། །སེམས་ཀྱི་དོན་
ལ་འཛེག་ཐབས་ནི། བདག་རབ་ཏུ་བྱུང་ནས་འཁོར་བ་ལ་བྲང་བྲིང་མེད་པ་ཅི་བཞིན་
ནོ། དེ་སྐད་ཅེས་སྟོན་པས་བཀའ་སྩལ་ཏོ། །ཞེས་གསུངས་པའི་ལུང་འདི་གཡུང་
དྲུང་སེམས་དཔའ་ལ་འཐད་དགོས་པའི་ཕྱིར་རོ།།
གཉིས་པ་ནི། རིགས་སད༔ ཞེས་རྐང་པ་གཅིག་སྟེ། སོ་ཐར་གྱི་སྡོམ་ལྡན་གྱི་
གང་ཟག་དེའང་ཐེག་ཆེན་རིགས་ཀྱི་ནུས་པ་སད་པས། བྱང་སེམས་ཀྱི་བསླབ་པ་ལ་
བསླབ་འདོད་དང་། སྨོན་སེམས་བསྐྱེད་པ་ཞིག་དང་། གཞན་གྱི་སྡུག་བསྔལ་ལ་
དམིགས་པའི་སྙིང་རྗེ་དང་། དེ་རྣམས་སྡུག་བསྔལ་ལས་བསྒྲལ་ནས་བདེ་བའི་སར་
བཀོད་འདོད་ཀྱིས། སངས་རྒྱས་དང་
། དེས་གསུངས་པའི་བོན་དང་། དེ་ཉམས་
f80



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སུ་བླངས་ནས་ས་ཐོབ་པའི་སེམས་དཔའ་རྣམས་དང། དེའི་དོན་རང་ཉིད་ལ་བསྟན་
པའི་བླ་མ་ལ་དད་པ་བརྟན་པོ་རྣམས་རྒྱུད་ལ་ཡོད་དགོས་ཏེ། དྲང་དོན་ལས། སྙིང་
རྗེ་ལ་བརྟེན་ནས་བྱང་ཆུབ་སེམས་ཀྱང་སྐྱེ་ཞིང་
། དད་པས་ཐར་པའི་ཕྱོགས་ཀྱི་ལམ་
སྣ་འདྲེན་པར་བཤད་པའི་ཕྱིར་རོ། །
གཉིས་པ་བླང་པའི་ཕན་ཡོན་ལ་གསུམ། དོན་དང་། དཔེས་བསྔགས་པ་དང་།
ཁྱད་པར་གྱི་ཕན་ཡོན་ནོ། །དང་པོ་ནི། དེ་ནས་དེ་ལ་༔ ཕྱག་བྱར་འགྱུར། ཞེས་རྐང་
པ་གཉིས་ཏེ། སུམ་བརྒྱ་པ་ལས། སྲས་ལ་གཞན་དོན་སྐྱེས་པའི་དུས་ཉིད་དུ།།
གཡུང་དྲུང་སེམས་དཔའི་རིགས་ཡིན་གསུངས་པ་བཞིན།། ཞེས་སྔོན་རྒྱལ་སྲས་གཏོ་
བུ་འབུམ་སངས་ཀྱི་ཐུགས་རྒྱུད་ལ། བདག་བས་གཞན་གཅེས་ཀྱི་བྱང་ཆུབ་ཀྱི་སེམས་
འཁྲུངས་པའི་དུས་སུ། སངས་རྒྱས་ཀྱིས་གཡུང་དྲུང་སེམས་དཔའི་རིགས་ཡིན་
གསུངས་པ་བཞིན་དུ། ཤིན་ཏུ་ཉམ་ཐག་པ་ཞིག་ཡིན་ཀྱང་རུང་སྟེ། གང་ལ་བྱང་
ཆུབ་ཀྱི་སེམས་རིན་པོ་ཆེ་སྐྱེས་པ་ན། དེ་ནས་བཟུང་སྟེ་དེ་ལ་མིང་འཕོས་ནས་གཡུང་
དྲུང་སེམས་དཔའ་དང་། རྒྱལ་བའི་སྲས་པོ་ཞེས་ཀུན་གྱིས་བརྗོད་པ་དང་། དོན་
འཕོས་ནས་ལྷ་དང་བཅས་པའི་འཇིག་རྟེན་པ་ཡོངས་ཀྱིས་འཁུར་ཞིང་ཕྱག་བྱར་
བར་འགྱུར་ཏེ། སྡེ་བཞིའི་མདོ་ལས། བདག་བས་གཞན་དོན་གཙོ་ཆེ་བའི། གཡུང་
དྲུང་སེམས་དཔའི་རིགས་ཅན་ཅིག །ཅེས་དང་། ས་ལམ་ཀུན་བཏུས་ལས།
སེམས་
བསྐྱེད་ཙམ་གྱིས་ཉམ་ཐག་ཀྱང་།། རྒྱལ་བའི་སྲས་ཞེས་ཡོངས་ཀྱིས་འཁུར།། ཞེས་སོ།།
གཉིས་པ་ལ་ཕན་ཡོན་དཔེས་བསྔགས་པ་དྲུག་ཡོད་པ་ལས། དང་པོ་འཁོར་
བའི་ཉེས་སྐྱོན་གྱིས་མི་གོས་པ་ནི། རིན་ཆེན་ཤེལ་༔ མི་འགྱུར། ཞེས་རྐང་པ་གཉིས་ཏེ།
དཔེར་ན་རིན་པོ་ཆེ་ཤེལ་སྒོང་གི་རྡུལ་ཕྱིས་པ་ལྟར། བྱང་ཆུབ་ཀྱི་སེམས་ཀྱིས་ཟིན་
པའི་དགེ་རྩ་ཅི་བསགས་པ་ཐམས་ཅད་སྙན་པ་དང་གྲགས་པར་འདོད་པ་སོགས་
181



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འཇིག་རྟེན་འདིར་མཐོང་གི་འཁོར་བའི་དྲི་མས་གོས་པར་མི་འགྱུར་ཏེ། སུམ་བརྒྱ་
པ་ལས། རིན་ཆེན་རྡུལ་ཕྱིས་འདྲ་བར་དགེ་བ་ཡང་།། གྲགས་སོགས་འཁོར་བའི་
དྲི་མས་གོས་མི་འགྱུར།། ཞེས་དང་། རང་བས་གཞན་གྱི་དོན་མཐོང་ན།། མཉམ་
རྗེས་ཚོགས་གཉིས་ཅི་བསགས་པ། སྙན་དང་གྲགས་པས་གོས་མི་འགྱུར།། ཞེས་སོ།།
གཉིས་པ་དགེ་འབྲས་མི་མཛད་པ་ནི། རྩ་བ་བརྟན་༣ འགྱུར་རོ། །ཞེས་རྐང་
པ་གཉིས་ཏེ། དཔེར་ན་ལྗོན་ཤིང་རྩ་བ་བརྟན་པའི་ལོ་མ་དང་འབྲས་བུ་བཅད་ཀྱང་
ཕྱིས་འབྱུང་ལ། རྩ་བ་གཏིང་ནས་ཕྱུང་པ་ལ་ནི་ལོ་འབྲས་འབྱུང་བ་མེད་པ་བཞིན་དུ།
བྱང་སེམས་ཀྱིས་མ་ཟིན་པའི་དགེ་རྩ་ཁོང་ཁྲོ་ལ་སོགས་པས་མཛད་པར་འགྱུར་ལ།
བྱང་སེམས་ཀྱིས་ཟིན་པའི་དགེ་འབྲས་ལན་བརྒྱར་མྱོང་ཡང་མི་འཛད་པ་ཡང་ཡང་
སྨིན་པར་འགྱུར་ཏེ། ཅི་སྲིད་འཁོར་བའི་རྒྱ་མཚོ་ཆེན་པོ་འདི་མ་འཛད་བར་དུ།
དེ་སྲིད་བྱང་སེམས་ཀྱིས་ཟིན་པའི་དགེ་འབྲས་ཡང་འཛད་པར་མི་འགྱུར་རོ། །དེ་
སྐད་དུ་སུམ་བརྒྱ་པ་ལས། ལོ་མ་བཅད་དང་རྩ་བ་ཕྱུང་ཟ་བཞིན།། དགེ་བའི་འབྲས་
བུ་འཛད་དང་འཕེལ་ཤེས་བྱ། ཞེས་དང་
། ལམ་རིམ་དྲུག་ཅུ་པ་ལས། ཅི་སྲིད་རྒྱ་
མཚོ་མ་ཟད་པར། དེ་སྲིད་ཆུ་བོ་མི་འཛད་བཞིན།། ཅི་སྲིད་འཁོར་བ་མ་སྟོང་པར།།
དེ་སྲིད་བྱང་སེམས་མི་འཛད་དོ། །ཞེས་སོ།
གསུམ་པ་དགེ་བ་འཕེལ་བ་ནི། རྒྱ་ འགྱུར། ཞེས་རྐང་པ་གཉིས་ཏེ། དཔེར་
ན་ནམ་མཁའ་ལས་ཆར་ཟིལ་ལྷུང་བ་དག །རྒྱ་མཚོར་ལྷུང་བ་རྣམས་རྒྱ་ཆེ་ཞིང་ཁྲོན་
པ་ལ་སོགས་ཆུ་ཐིག་གི་ནང་དུ་ལྷུང་བ་ནི་རྒྱ་ཆུང་བ་ཅི་བཞིན་དུ། བྱང་སེམས་ཀྱིས་
མ་ཟིན་པའི་དགེ་རྩ་རྒྱ་ཆུང་ཞིང་། ཟིན་པའི་དགེ་རྩ་ཆུང་ཡང་དོན་ལ་རྒྱ་ཆེ་བར་
འགྱུར་ཏེ། སུམ་བརྒྱ་པ་ལས། རྒྱ་མཚོ་ཆུ་ཐིག་བཞིན་དུ་དགེ་བ་ཡང་།། རྒྱ་ཆེར་འགྱུར་
དང་ཆུང་ངུན་རིག་པར་བྱ། ཞེས་དང་། དྲི་མེད་ལས། ངས་ཀྱང་དགེ་བར་སེམས་
182



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལྟོས་སོ། །དེར་ལྟོས་བྱང་ཆུབ་སེམས་ལྡན་པས། དགེ་བ་སྟོབས་ཆེན་དེ་ཡིས་འགྲུབ།།
དེར་འགྱུར་དེ་ཡི་ཡོན་ཏན་ལ། དཔག་གིས་མི་དཔོག་གཞལ་མི་ལང་།། ཆུ་འབབ་
རྒྱ་མཚོའི་རུ་མ་དང་།། རྡུལ་རྩེགས་རི་རབ་འཕེལ་བཞིན་འགྱུར།། ཞེས་སོ།།
བཞི་པ་སྡིག་པ་འཛད་པ་ནི། ཉི་མའི་༑ འཇོམས། ཞེས་རྐང་པ་གསུམ་སྟེ།
དཔེར་ན་ཉི་མའི་ཟེར་གྱིས་སྲིད་པའི་མུན་པ་ཐམས་ཅད་སྐད་ཅིག་གིས་འཇོམས་པ་
བཞིན་དུ། མཚམས་མེད་ལྔ་ལ་སོགས་པའི་སྡིག་པ་ཤིན་ཏུ་མི་བཟད་པ་བྱས་ན་ཡང་།
བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེས་ཙམ་གྱིས་སྐད་ཅིག་གིས་འཇོམས་པར་
འགྱུར་ཏེ། སུམ་བརྒྱ་པ་ལས། ཉི་མས་མུན་འཇོམས་བཞིན་དུ་སྡིག་ཚོགས་འཇོམས།
ཞེས་དང་། འདུལ་རྒྱུད་ལས། རྒྱ་མཚོའི་གླིང་ལ་འཁྱག་པ་ཞུ་བ་ལྟར། མི་དགེ་ཉེས་སྐྱོན་
སྡིག་སྒྲིབ་ཆགས་ཉམས་རྣམས། ཚད་མེད་སེམས་སྐྱེད་རྒྱ་ཆེན་ངང་གིས་འཛད། ཅེས་སོ།
ལྔ་པ་ཉོན་མོངས་ཀྱི་གཉེན་པོར་འགྲོ་བ་ནི། རྩ་བ་༑ འཇོམས་འགྱུར། ཞེས་
རྐང་པ་གཉིས་ཏེ། དཔེར་ན་རྩ་བ་བཅད་པའི་ལྗོན་ཤིང་གི་ཡན་ལག་ཡལ་ག་དང་ལོ་
འདབ་སོགས་ཀྱང་རང་ཤུགས་ཀྱིས་ཆོད་པ་ལྟར། གཉེན་པོ་བྱང་ཆུབ་ཀྱི་སེམས་རིན་
པོ་ཆེ་རྒྱུད་ལ་སྐྱེས་ཙམ་གྱིས། བདག་འཛིན་ཉོན་མོངས་པ་དུག་ལྔ་ལ་སོགས་སྟོབས་
ཆེན་རྒྱུན་ཆགས་སུ་གནས་པ་ཐམས་ཅད་ཀུན་འཇོམས་པར་འགྱུར་ཏེ། སུམ་བརྒྱ་པ་
ལས། བདག་འཛིན་འཇོམས་པ་རྩོད་བཅད་ཡན་ལག་བཞིན། ཞེས་དང། ལམ་རིམ་
དྲུག་ཅུ་པ་ལས། སྨན་མཆོག་རྣམ་པར་རྒྱལ་བ་དེ། ནད་རྣམས་ཀུན་ལ་སྙོམས་སུ་འགྲོ།།
བྱང་ཆུབ་སེམས་སྐྱེད་བསླབ་པ་དེ།། ཉོན་མོངས་ཀུན་གྱི་གཉེན་པོར་འགྲོ །ཞེས་སོ།
དྲུག་པ་བསམ་པ་འགྲུབ་པ་ནི། རིན་པོ་ཆེ་ འཐོབ་འགྱུར་རོ། །ཞེས་རྐང་པ་
གསུམ་སྟེ། དཔེར་ན་ཡིད་བཞིན་གྱི་ནོར་བུ་རིན་པོ་ཆེ་རྒྱལ་མཚན་གྱི་རྩེར་བཏགས་
ནས། སྨོན་ལམ་བཏབ་པ་ལས་ཅི་བསམ་པ་ཀུན་འབྱུང་བ་བཞིན་དུ། བྱང་ཆུབ་
183



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཀྱི་སེམས་རྒྱུད་ལ་སྐྱེས་ནས། རང་གཞན་གཉིས་ཀའི་སྲིད་པའི་སྡུག་བསྔལ་བརྒྱ་
ཕྲག་མང་པོ་གཞོམ་པར་འདོད་པ་དང༌། མྱང་འདས་ཀྱི་བདེ་བ་བརྒྱ་ཕྲག་མང་པོ་
ཐོབ་པར་འདོད་པ་ཀུན། བསམ་པ་བཞིན་དུ་འགྲུབ་པར་འགྱུར་རོ། །དེ་སྐད་དུ།
སུམ་བརྒྱ་པ་ལས། རིན་ཆེན་བཞིན་དུ་བདེ་དང་སྡུག་བསྔལ་སོགས།། སྤངས་དང་
བླང་པ་བསམ་པ་བཞིན་དུ་འགྲུབ།། ཅེས་དང་། མདོ་ཕྲན་ལས། བྱང་ཆུབ་སེམས་
འདི་རྒྱུད་ལ་སྐྱེས་པ་གང་།། འདི་དང་ཕྱི་མ་གཉིས་ཀའི་གང་འདོད་པ།། མྱུར་དུ་འགྲུབ་
པ་འདི་ནི་ཐེ་ཚོམ་མེད།། ཅེས་སོ། །
གསུམ་པ་ཁྱད་པར་གྱི་ཕན་ཡོན་ལ་གསུམ་ལས། དང་པོ་བསོད་ནམས་རྒྱུན་
ཆགས་སུ་གནས་པ་ནི། བྱང་ཆུབ་སེམས་{ འཆད་པ་འབྱུང་། ཞེས་རྐང་པ་གསུམ་སྟེ།
དེ་ལྟ་བུའི་བྱང་ཆུབ་ཀྱི་སེམས་འདི་ནི་རང་གི་རྒྱུད་ལ་ཡང་དག་པ་སྐྱེས་ནས་མ་ཉམས་ཚེ།
དེ་ནས་བཟུང་ནས་གཉིད་ལོག་པ་འམ། ར་རོ་བའམ། བག་མེད་པར་གྱུར་ཀྱང་དགེ་
བར་འགྱུར་ཞིང་། བསོད་ནམས་ཀྱི་ཤུགས་རྒྱུན་མི་འཆད་པ་འབྱུང་སྟེ། དྲི་མེད་ལས།
རང་བས་གཞན་གྱི་གཙོར་བྱེད་ན།། ཅི་སྤྱོད་དགེ་བར་འགྲོ་བར་འགྱུར། ཞེས་སོ།།
གཉིས་པ་བྱང་ཆུབ་སེམས་རིན་ཐང་ཆེ་བ་ནི། གོམ་གཅིག་༔ མི་ཉེ། ཞེས་རྐང་
པ་གསུམ་སྟེ། གོམ་ཅིག་བོར་བའམ། སྐད་ཅིག་མ་གཅིག་གི་ཐེག་པ་ཆེན་པོའི་བྱང་
ཆུབ་མཆོག་ཏུ་སེམས་བསྐྱེད་པ་ལ་ནི། ཐེག་དམན་གྱི་བྱང་ཆུབ་ལ་དམིགས་པའི་
སེམས་ཀྱིས་ཁམས་གསུམ་གང་བའི་འགྲོ་བ་རྣམས་ལ། སྲོག་གི་སྦྱིན་པ་བྱས་པའི་
དགེ་བས་རིན་དུ་མི་ཆོག་སྟེ། ཉན་རང་གི་དགེ་བ་མཚན་བཅས་དང་མཚན་མེད་
ཇི་སྙེད་བསགས་པས་ཀྱང་ཆར་ཡང་མི་ཉེ་ཞིང་དཔེར་ཡང་མི་ཕོད་དེ། མདོ་ཕྲན་ལས།
གོམ་གཅིག་བོར་བའི་སྐད་ཅིག་སེམས་དང་ནི། ཁམས་གསུམ་གང་བ་བཅས་པའི་
སེམས་ཅན་ལ། སྲོག་སྦྱིན་དགེ་བ་བྱས་པ་ཆར་མི་ཉེ།། ཞེས་སོ། གསུམ་པ་མཐར་
184



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བ་ཅན་ཐབས་
ཐུག་གི་ཕན་ཡོན་ནི། གསེར་དེ་༔ སྟོར་མི་འགྱུར། ཞེས་ཀློ་ཀ་གཅིག་དང་རྐང་པ་
གཅིག་སྟེ། གསེར་དེ་ས་འོག་ཏུ་སོང་བར་གྱུར་ཀྱང་། བསྐལ་པ་མཐར་རློག་གི་བར་
དུ་གསེར་དེ་ཡི་ངོ་བོ་མི་སྟོར་ཞིང་། འོད་འཆོར་བ་མེད་པར་འབྲས་བུ་ཡོངས་སུ་
གཟུང་བ་བཞིན་དུ། བྱང་ཆུབ་ཀྱི་སེམས་རིན་པོ་ཆེ་དེ་གང་ལ་ལྡན་པ་དེ་ཉིད་རྟག་
ཏུ་འཁོར་བ་ལ་གནས་པར་གྱུར་ཀྱང་། བྱང་ཆུབ་འབྲས་བུ་སྟོར་བར་མི་འགྱུར་ཏེ།
རྣམ་པར་ཐམས་ཅད་མཁྱེན་པའི་ཡེ་ཤེས་དེ། རྒྱུ་བྱང་ཆུབ་ཀྱི་སེམས་སྙིང་རྗེའི་རྩ་
ས་ཀྱི་མཐར་ཕྱིན་པ་ལས་འབྱུང་བའི་ཕྱིར་ཏེ། སུམ་བརྒྱ་པ་ལས།
ས་འོག་གསེར་བཞིན་འབྲས་བུ་ཡོངས་བཟུང་བས།། འཆོར་བར་མི་འགྱུར་ལ་སོགས་
བརྗོད་ལས་འདས།། ཞེས་དང་། མདོ་ལས། སེམས་སྐྱེད་སྔོན་དུ་བཏང་བའི་རྒྱུ་
ལས་སུ།། འབྲས་བུ་བྱང་ཆུབ་མྱུ་གུ་འཁྲུངས་ནས་སུ། ཐུགས་རྗེ་གཞན་ཕན་ལོ་ཏོག་
སྨིན་པ་ཡིས།། སྐྱེ་འགྲོ་སེམས་ཅན་གསོས་སུ་འབྱུང་བར་འགྱུར།། ཞེས་སོ།།
གསུམ་པ་བླང་བྱའི་རང་བཞིན་ལ་གཉིས་ཏེ། ངོ་བོ་དང་། དབྱེ་བའོ། །དང་
པོ་ནི། ངོ་བོ་༔ འདོད་པའོ། །ཞེས་རྐང་པ་གཉིས་ཏེ། སྤྱིར་སེམས་བསྐྱེད་པ་ལ།
མཚན་གཞི་ནི། ཁ་ཅིག་སེམས་སྐྱེད་པ་ཞེས་པ་དེ་སེམས་བྱུང་ཚོགས་དོན་གྱི་ཐ་སྙད་
ཡིན་པས། སེམས་བསྐྱེད་པ་ནི་སེམས་བྱུང་ཁོ་ནའི་སྟེང་དུ་འཇོག་ཟེར་རོ། །ཡང་
ཁ་ཅིག་གིས་གཙོ་བོ་སེམས་ཁོ་ནའི་སྟེང་དུ་འཇོག་པ་ཡོད་ཀྱང་། ཁོ་བོས་ནི་དེ་གཉིས་
ཀའི་སྟེང་དུ་འཇོག་པ་ཡིན་ཏེ། སེམས་བསྐྱེད་པ་ཞེས་པ་དེ་ནི་སེམས་སེམས་བྱུང་
གཉིས་ཀའི་ཚོགས་དོན་ཡིན་པའི་ཕྱིར། དེ་ལྟ་བུ་དེ་སེམས་དང་སེམས་བྱུང་གཙོ་
འཁོར་གཉིས་པོ་དེ་མཚུངས་ལྡན་རྣམ་པ་ལྔས་མཚུངས་པའི་རིགས་ཡིན་པའི་ཕྱིར།
མཚུངས་ལྡན་ལྔ་ནི། དམིགས་པ། རྣམ་པ། དུས། རྟེན། རྫས་མཚུངས་པ་དང་
ལྔའོ། །དེས་ན་སེམས་སེམས་བྱུང་གཉིས་ལས་གཙོ་བོ་སེམས་ཀྱི་སྟེང་དུ་འཇོག་ལ་
S5



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དེ་ལའང་བརྒྱད་དུ་གནས་པ་ལ། ཀུན་གཞི་དང་ཉོན་ཡིད་ཀྱི་སྟེང་དུ་མི་འཇོག་སྟེ།
ལུང་མ་བསྟན་ཞིང་དཀར་པོའི་ཕྱོགས་ལ་དམིགས་པ་མི་མཐུན་པའི་ཕྱིར་རོ། །སྒོ་
ལྔའི་རྣམ་ཤེས་ཀྱི་སྟེང་དུ་མི་འཇོག་སྟེ། དེས་གཞན་དོན་དུ་བྱང་ཆུབ་ལ་དམིགས་
མི་ནུས་པའི་ཕྱིར། དེས་དམིགས་ན་མངོན་སུམ་དུ་དམིགས་པའི་ཕྱིར། དེས་ན་
ཡིད་ཀྱི་རྣམ་པར་ཤེས་པའི་སྟེང་དུ་འཇོག་སྟེ། ཡིད་ཀྱི་རྣམ་ཤེས་ནི་དགེ་བ་ལ་ངོ་
བོ་བཞག་པས་ཏེ། དཀར་པོ་དགེ་བ་ཐམས་
བ་ཐམས་ཅད་དེ་ལས་འབྱུང་བའི་ཕྱིར་རོ། །མཚན་
ཉིད་ནི། གཞན་དོན་དུ་རྫོགས་བྱང་ལ་དམིགས་པའི་རང་གི་གྲོགས་འདོད་པ་དང་
མཚུངས་ལྡན་དུ་གྱུར་པའི་གཙོ་བོ་རྣམ་རིག་གོ །ངོ་བོ་གཞན་གྱི་སྡུག་བསྔལ་ལ་
དམིགས་པའི་སྙིང་རྗེས་ཀུན་ནས་བསླང་ནས་འགྲོ་བ་གཞན་དག་ཕྱིར་དུ་བྱང་ཆུབ་
ཐོབ་པར་འདོད་པ་སྟེ། མདོ་སྡེ་ཉི་ཤུ་པའི་སེམས་སྐྱེད་ཀྱི་མདོ་ལས། སེམས་བསྐྱེད་
པ་ནི་གཞན་དོན་ཕྱིར།། ཡང་དག་རྫོགས་པའི་སངས་རྒྱས་འདོད་ཅེས་སོ། །སྒྲ་དོན་ནི།
གཞན་དོན་དུ་བྱང་ཆུབ་ཀྱི་ངོ་བོ་ལ་རང་སྟོབས་ཀྱི་སེམས་ཤིང་། དེའི་ཁྱད་པར་
ལ་གཞན་སྟོབས་ཀྱིས་སེམས་པས་ན་སེམས་སོ། །བསྐྱེད་པ་ནི་དམན་པ་ནས་མཆོག་
ཏུའམ། ཤིན་ཏུ་ཆུང་ངུ་ནས་ཆེན་པོར་ཟབ་ཡོངས་སུ་བྱས་པས་ན་བསྐྱེད་ཅེས་པའོ།།
གཉིས་པ་དབྱེ་བ་ལ་གཉིས། སྤྱིར་དབྱེ་བ་དང་། བྱེ་བྲག་ཏུ་དབྱེ་བའོ། །དང་
པོ་ནི། དབྱེ་ན་༔ དག་གིས་དབྱེ། ཞེས་བློ་ཀ་གཅིག་སྟེ། སེམས་སྐྱེད་ལ་སྤྱིར་དབྱེ་ན།
ཐུགས་རྗེ་སེམས་དཔའི་ལུགས་ཀྱི་སེམས་སྐྱེད་དང་། གཡུང་དྲུང་སེམས་དཔའ་
སྤྲོས་མེད་ལུགས་ཀྱི་སེམས་སྐྱེད་གཉིས་ལ། རེ་རེ་ལ་གཅིག་ནས་དགུ་ཡི་བར་དང་།
དེ་ཡང་དབྱེ་གཞི་ལ་ལྟོས་ནས་གཉི་ ས་སམ་གསུམ་གསུམ་དག་གིས་དབྱེ་བ་ཡོད་
པའོ། །གཉིས་པ་བྱེ་བྲག་ཏུ་དབྱེ་བ་ལ་གཅིག་ནས་དགུ་ཡི་བར་དུ་ཡོད་པ་ལས།
དང་པོ་བདེན་པ་གཉིས་སུ་དབྱེ་བ་ནི། དོན་དམ་༑ ཐོབ་མ་ཐོབ། ཅེས་རྐང་པ་
186



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གཉིས་ཏེ། ཐེག་ཆེན་སེམས་སྐྱེད་བོན་ཅན། ཁྱོད་ལ་བདེན་པ་གཉིས་ཀྱི་སྒོ་ནས་
དབྱེ་བ་ཡོད་དེ་ཁྱོད་ལ་དོན་དམ་བྱང་ཆུབ་མཆོག་ཏུ་སེམས་བསྐྱེད་པ་དང་
། ཀུན་
རྫོབ་བྱང་ཆུབ་མཆོག་ཏུ་སེམས་བསྐྱེད་པ་གཉིས་སུ་ཡོད་པའི་ཕྱིར། ཡང་རྩེ་ལས།
དབྱེ་བ་དོན་དམ་ཀུན་རྫོབ་གཉིས། ཞེས་སོ། མཚན་ཉིད་རིམ་བཞིན། རྣམ་པར་
མི་རྟོག་པའི་ཡེ་ཤེས་ཐོབ་པའི་ཐེག་ཆེན་སེམས་སྐྱེད་དང་། རྣམ་པར་མི་རྟོག་པའི་
ཡེ་ཤེས་མ་
བ་མ་ཐོབ་པའི་ཐེག་ཆེན་སེམས་སྐྱེད་དོ། །ཁ་ཅིག་ཀུན་རྫོབ་སེམས་སྐྱེད་དང་
རགས་པ་བརྡ་བྱུང་གི་སེམས་སྐྱེད་གཉིས་དོན་གཅིག་ཏུ་འདོད་པ་མི་འཐད་དེ།
རྒྱུ་རིགས་སད་པ་ཙམ་ལ་བརྟེན་ནས་ཐོབ་པའི་སྨོན་པ་སེམས་སྐྱེད་བོན་ཅན།
རགས་པ་བརྡ་བྱུང་གི་སེམས་སྐྱེད་ཡིན་པར་ཐལ། ཀུན་རྫོབ་སེམས་སྐྱེད་ཡིན་པའི་
ཕྱིར། ས་དང་པོ་ཡན་ཆད་ཀྱི་ཐེག་ཆེན་སེམས་སྐྱེད་ལ་དོན་དམ་སེམས་སྐྱེད་ཀྱིས་
ཁྱབ་སྟེ། བོན་ཉིད་མངོན་སུམ་དུ་རྟོགས་པའི་སྟོབས་ཀྱིས་ཐོབ་པའི་སེམས་སྐྱེད་
ཀྱིས་ཁྱབ་པའི་ཕྱིར། བོན་ཉིད་ལ་རྩེ་གཅིག་ཏུ་མཉམ་པར་གཞག་བཞིན་པའི་བྱང་
སེམས་སྦྱོར་ལམ་པའི་རྒྱུད་ཀྱི་ཐེག་ཆེན་སེམས་སྐྱེད་དེ་ཀུན་རྫོབ་སེམས་སྐྱེད་ཡིན་
པའི་ཕྱིར། སེམས་སྐྱེད་གང་ཞིག་དོན་དམ་སེམས་སྐྱེད་མ་ཡིན་པའི་ཕྱིར། རྟགས་
གྲུབ་སྟེ། རྟོགས་པ་ལ་དམ་པ་མ་ཐོབ་པའི་ཕྱིར་རོ། །ཅིའི་ཕྱིར་དོན་དམ་བྱང་ཆུབ་
སེམས་བསྐྱེད། ཅེ་ན། དོན་དམ་སེམས་ཀྱི་འདུག་ཚུལ་སྐྱེ་མེད། བྱང་ཆུབ་པ་ནི་
འགག་མེད། སེམས་བསྐྱེད་ནི་སྐྱེ་འགག་གཉིས་མེད་དོ། །ཅིའི་ཕྱིར་ཀུན་རྫོབ་
སེམས་བསྐྱེད། ཅེ་ན། དང་པོ་སྐྱེ་སླ་བས་རྟོགས་སླ་བ་སྟེ། དེ་སྐད་ཅེས་བྱའོ། །ས་
མཚམས་ནི། དང་པོ་ནི་མཐོང་ལམ་ནས་རྒྱུན་མཐའི་བར་ན་ཡོད་ལ། ཕྱི་མ་ནི་
ཚོགས་སྦྱོར་ལ་ཡོད་དོ། །
གཉིས་པ་ཐོབ་ཚུལ་གྱི་དབྱེ་བ་ནི། བརྡ་དང༌། ཞེས་རྐང་པ་གཉིས་ཏེ། ཐེག་
187



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཆེན་སེམས་སྐྱེད་དེ་ལ་ཐོབ་ཚུལ་གྱིས་དབྱེ་ན། རགས་པ་བརྡ་ལས་ཐོབ་པའི་སེམས་
སྐྱེད་དང་། ཕྲབ་བོན་ཉིད་ལས་ཐོབ་པའི་སེམས་སྐྱེད་གཉིས། མཚན་ཉིད་རིམ་བཞིན།
གཞན་གྱི་ལུས་ངག་གི་རྣམ་པར་རིགས་བྱེད་ལ་བརྟེན་ནས་ཐོབ་པའི་འཇིག་རྟེན་
པའི་སེམས་སྐྱེད་དང་། བོན་ཉིད་མངོན་སུམ་དུ་རྟོགས་པའི་སྟོབས་ཀྱིས་ཐོབ་པའི་
འཇིག་རྟེན་ལས་འདས་པའི་སེམས་སྐྱེད་གཉིས་ཏེ། ས་ལམ་འཕྲུལ་སྒྲོན་ལས།
བརྡ་དང་བོན་ཉིད་ལས་ཐོབ་གཉིས།། འཇིག་རྟེན་པ་དང་དེ་ལས་འདས། ཞེས་སོ།།
གསུམ་པ་གྲོགས་ཀྱིས་དབྱེ་བ་ནི། གཏན་དུ་༑ ཞེས་རྐང་པ་གཉིས་ཏེ། ས་
ལམ་ཀུན་བཏུས་ལས། གཏན་དུ་བ་དང་རེ་འགའི་གྲོགས།། སྙིང་རྗེ་བྱམས་དང་བླ་
མེད་བཅུ།། ཞེས་པ་ལྟར། ཐེག་ཆེན་སེམས་སྐྱེད་ལ་གྲོགས་ཀྱིས་དབྱེ་ན། གཏན་དུ་
བའི་གྲོགས་ནི། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་འཕྲད་
འདོད་ཀྱི་བྱམས་པ་དང་། སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་
རྒྱུ་དང་བྲལ་འདོད་ཀྱི་སྙིང་རྗེ་དང་། སེམས་ཅན་དཔག་མེད་འདྲེན་པའི་སྟོན་པར་
གྱུར་ཅིག་ལྟ་བུའི་སྨོན་ལམ་དང་
ན་ལམ་དང་གསུམ་ཡིན་ལ།
ལ། ཇི་སྐད་དུ་དབུ་མ་བདེན་གཉིས་
ལས། བྱམས་དང་སྙིང་རྗེ་ཆེན་པོ་ནི།། ཀུན་གྱི་གཞིར་གྱུར་བསྒོམ་པར་བྱ།། ཞེས་
དང་། ཀླུ་འབུམ་ལས། དེ་ནི་སྨོན་ལམ་འདེབས་པའི་ཚུལ་གྱིས་བྱང་ཆུབ་སེམས་
དཔའི་རིགས་ཤིག་འདུག་གོ །ཞེས་སོ། རེ་འགའ་བའི་གྲོགས་ནི་བླ་ན་མེད་པའི་
ཕ་རོལ་ཏུ་ཕྱིན་པ་དྲུག་གམ་བཅུ་ལ་སོགས་པ་ཡིན་ཏེ། དྲི་མེད་ལས། སྙིང་རྗེས་
བྱང་ཆུབ་མཆོག་ཏུ་སེམས་བསྐྱེད་ཅིང་།། བླ་མེད་ཕ་རོལ་ཕྱིན་བཅུར་སྤྱད་པར་བྱ།།
ཞེས་སོ།།
བཞི་པ་དམིགས་ཡུལ་གྱིས་དབྱེ་བ་ནི། ཆེད་དུ་བྱ་༑ ཞེས་རྐང་པ་གཉིས་ཏེ།
ཐེག་ཆེན་སེམས་སྐྱེད་ཀྱི་དམིགས་ཡུལ་དེ་ལ་གཉིས་ཏེ། ཆེད་དུ་བྱ་བའི་དམིགས་ཡུལ་
188



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སེམས་ཅན་གྱི་དོན་དང་། དོན་དུ་གཉེར་བྱའི་དམིགས་ཡུལ་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་དངོས་དང་གཉིས་ཡོད་དེ། ས་ལམ་ཀུན་བཏུས་ལས། ཆེད་
བྱ་དོན་གཉེར་དམིགས་ཡུལ་གཉིས།། སེམས་ཅན་དོན་དང་བླ་མེད་མཆོག །ཅེས་སོ།།
ལྔ་པ་དཔེ་ཡི་སྒོ་ནས་དབྱེ་བ་ནི། དཔེ་ནི་༔ ཞེས་རྐང་པ་གཉིས་ཏེ། སྔ་མ་ལས།
གནག་རྫི་ལམ་མཁན་གྲུ་པ་བཞིན།། སྔོན་གཏོང་རྗེས་འཛིན་དུས་མཉམ་སྒྲོལ།།
ཞེས་པ་ལྟར། ཐེག་ཆེན་སེམས་སྐྱེད་ལ་དཔེ་ཡི་སྒོ་ནས་དབྱེ་བ་ནི་རྒྱལ་པོ་ལྟ་བུའི་
སེམས་སྐྱེད་དང་། མཉན་པ་ལྟ་བུའི་སེམས་སྐྱེད་དང་། རྫི་བོ་ལྟ་བུའི་སེམས་སྐྱེད་
དང་གསུམ་དུ་ཡོད་པ་ལས། དང་པོ་ནི། རང་ཉིད་སངས་རྒྱས་ཐོབ་ནས་གདུལ་
བྱ་རྗེས་སུ་འཛིན་པར་འདོད་པ། དཔེར་ན་བདག་ཅག་གི་སྟོན་པ་འདིའི་སྔར་སློབ་
ལམ་གྱི་གནས་སྐབས་སུ་ཐུགས་རྒྱུད་ལ་འཁྲུངས་པའི་སེམས་སྐྱེད་ལྟ་བུ་སྟེ། སྒྲུབ་
བྱེད་ནི་མདོ་ལས། བདག་ཐར་གྲུབ་པར་རྫོགས་པའི་དུས་རྟིང་ལ།། གཞན་དག་
སེམས་ཅན་འདྲེན་པའི་སྨོན་ལམ་བཏབ།། ཅེས་སོ། གཉིས་པ་ནི། རང་དང་གདུལ་
བྱ་མཉམ་དུ་འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་ནས་སངས་རྒྱས་ཐོབ་པར་
འདོད་པའི་སེམས་སྐྱེད་དེ། བོན་གཞན་ལས། མཉན་པ་ལྟ་བུའི་སེམས་སྐྱེད་དེ།།
རང་གཞན་མཉམ་དུ་སངས་རྒྱས་འདོད། ཅེས་སོ། གསུམ་པ་ནི། རང་བས་གདུལ་
བྱ་སྔོན་དུ་སངས་རྒྱས་ཐོབ་པར་འདོད་པ། དཔེར་ན་རྒྱལ་སྲས་གཏོ་བུ་འབུམ་སངས་
ཀྱི་ཐུགས་རྒྱུད་ལ་འཁྲུངས་པའི་སེམས་སྐྱེད་ལྟ་བུ་སྟེ། སྒྲུབ་བྱེད། མདོ་ལས།
ལྟ་སྤྱོད་ཟུང་དུ་འབྲེལ་ནས་བདག་ཉིད་སྒོ་གཅིག་ཐར་པ་བས། ཁམས་གསུམ་ལས་
ཀྱིས་འཁོར་བའི་མ་གྱུར་སེམས་ཅན་རྣམས། ངེས་པའི་དོན་དམ་མ་རྟོགས་འཁོར་
བའི་གནས་སུ་འཁྱམས་པ་ལ། དེ་ལ་བདག་གིས་ཕན་ཅིག་གདགས་པར་བྱས་ན་
ཅི་ལྟ་བུའི་ཐབས་ཀྱི་སྒོ་ནས་བསྒྲུབ་པ་ལགས། ཞེས་སོ།།
39



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དྲུག་པ་དམིགས་པས་དབྱེ་བ་ནི། དམིགས་པས་༣ ཞེས་རྐང་པ་གཉིས་ཏེ།
ཐེག་ཆེན་སེམས་སྐྱེད་ལ་དམིགས་པས་དབྱེ་ན་བདག་གཞན་མཉམ་པ་དང་།
བརྗེ་བ་དང་། བདག་བས་གཞན་གཅེས་པ་གསུམ་དུ་ཡོད་པ་ལས། དང་པོ་ནི།
རང་ཉིད་བདེ་བ་སྒྲུབ་ཅིང་སྡུག་བསྔལ་སྤང་པ་ལ་བརྩོན་དགོས་པ་ལྟར་གཞན་གྱི་
དོན་ལའང་དེ་ལྟར་བརྩོན་པའི་བྱང་ཆུབ་ཀྱི་སེམས་བསྒོམ་པ་སྟེ། དྲི་མེད་ལས།
བདག་གཞན་གཉིས་མཉམ་ཉེ་རིང་མེད་པ་ཡི། སྙིང་རྗེས་བྱང་ཆུབ་མཆོག་ཏུ་སེམས་
བསྐྱེད་ཅིང་། །ཞེས་སོ། གཉིས་པ་ནི། རང་གི་བདེ་བ་གཞན་ལ་སྦྱིན་ནས་གཞན་
གྱི་སྡུག་བསྔལ་རང་གིས་ལེན་པར་འདོད་པའི་བྱང་ཆུབ་ཀྱི་སེམས་བསྒོམ་པ་སྟེ།
འདུལ་བ་ཕལ་ཆེན་སྡོམ་བྱེད་ཀྱི་རྒྱུད་ལས། རང་ལ་དགོས་མེད་དགེ་བ་འགྲོ་ལ་བསྣུན།།
གཞན་གྱི་སྡུག་བསྔལ་རང་ཉིད་སྟེང་དུ་ལེན། སྡུག་བསྔལ་དང་ལེན་འདུལ་བ་ཁྲིམས་
ཀྱི་སྲོག །ཅེས་སོ། གསུམ་པ་ནི། རང་གི་སྡུག་བསྔལ་སྤོང་པ་བདེ་བ་བསྒྲུབ་པ་དོར་
ནས། གཞན་གྱི་སྡུག་བསྔལ་སྤོང་པ་བདེ་བ་བསྒྲུབ་པར་འདོད་པའི་བྱང་ཆུབ་ཀྱི་
སེམས་བསྒོམ་པ་སྟེ། སྔ་མ་ལས། གཞན་དག་སྐྱེ་རྒས་ན་ཤི་སོགས།། སྡུག་ཀུན་བདག་
གིས་བླངས་བྱས་ཏེ། གཞན་གྱི་གླུད་དུ་བདག་འགྲོར་བྱ།། གཞན་ལ་ཕན་ན་བདག་
ལུས་དོར།། ཞེས་སོ།།
བདུན་པ་སྤྱོད་ཚུལ་གྱིས་དབྱེ་བ་ནི། ཉེས་སྤྱོད་ ཞེས་རྐང་པ་གཉིས་ཏེ།
ཐེག་ཆེན་སེམས་སྐྱེད་ལ་སྤྱོད་ཚུལ་གྱིས་དབྱེ་ན། སྒོ་གསུམ་གྱིས་ཉེས་སྤྱོད་ཐམས་
ཅད་སྡོམ་པའི་ཚུལ་ཁྲིམས་དང་། དགེ་བ་མ་ལུས་སྡུད་པའི་ཚུལ་ཁྲིམས་དང་།
སེམས་ཅན་རྣམས་ཀྱི་དོན་བྱེད་པའི་ཚུལ་ཁྲིམས་དང་གསུམ་དུ་ཡོད་དེ། ཡང་སྔ་
མ་ལས། སྡོམ་པ་དྲང་སྲོང་ཚུལ་ཁྲིམས་དང་། དགེ་བ་མོས་བརྩོན་ཚུལ་ཁྲིམས་དང་།།
སེམས་ཅན་དོན་བྱེད་ཚུལ་ཁྲིམས་གསུམ།། ཞེས་སོ།།
190



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བརྒྱད་པ་ས་མཚམས་ཀྱིས་དབྱེ་བ་ནི། ས་མཚམས༔ ཞེས་རྐང་པ་གཉིས་ཏེ།
ས་ལམ་འཕྲུལ་སྒྲོན་ལས། མོས་སྤྱོད་ལྷག་བསམ་རྣམ་སྨིན་གསུམ། ཞེས་པ་ལྟར།
ཐེག་ཆེན་སེམས་སྐྱེད་ལ་ས་མཚམས་ཀྱིས་དབྱེ་ན་མོས་པར་སྤྱོད་པའི་སེམས་སྐྱེད་དང་
།
ལྷག་བསམ་དག་པའི་སེམས་སྐྱེད་དང་། རྣམ་པར་སྨིན་པའི་སེམས་སྐྱེད་དང་གསུམ་
དུ་ཡོད་པ་ལས། དང་པོ་ནི། ཐེག་ཆེན་གྱི་ཚོགས་སྦྱོར་གཉིས་ལ་ཡོད་དེ། བདག་
གཞན་མཉམ་པ་ཉིད་ཀྱི་དོན་ལ་ལྷག་པ་དངོས་སུ་མ་ཐོབ་ཀྱང་། མོས་པས་སྤྱོད་
པའི་སེམས་སྐྱེད་ཙམ་ཡོད་པའི་ཕྱིར་རོ། །གཉིས་པ་ནི། མ་དག་ས་བདུན་ལ་ཡོད་དེ།
བདག་གཞན་མཉམ་པ་ཉིད་ཀྱི་དོན་ལ་ལྷག་པ་དངོས་སུ་ཐོབ་ཅིང་། འབད་རྩོལ་
གྱི་མཚན་མ་རགས་པ་དང་བཅས་པའི་ཕྱིར་རོ། །གསུམ་པ་ནི། དག་པའི་ས་གསུམ་
ལ་ཡོད་དེ། བདག་གཞན་མཉམ་པ་ཉིད་ཀྱི་དོན་ལ་ལྷག་པ་དངོས་སུ་ཐོབ་ཅིང་།
འབད་རྩོལ་གྱི་མཚན་མ་རགས་པ་ཉེ་བར་ཞི་བས་ན། རྣམ་པར་སྨིན་པའི་སེམས་
སྐྱེད་ཡོད་པའི་ཕྱིར་རོ། །འོ་ན་སངས་རྒྱས་ཀྱི་ས་ལ་སེམས་སྐྱེད་ཡོད་དམ། ཞེ་ན།
མཁས་པ་ཁ་ཅིག་གིས། སངས་རྒྱས་ཀྱི་ས་ལ་སེམས་སྐྱེད་ཡོད་དེ། སྒྲིབ་པ་སྤངས་
པའི་སེམས་སྐྱེད་ཡོད་པའི་ཕྱིར་རོ། །ཞེས་འདོད་དོ། །མཁས་པ་ཁ་ཅིག་གིས།
སངས་རྒྱས་ལ་སེམས་སྐྱེད་མེད་དེ། སངས་རྒྱས་དེ་སེམས་སྐྱེད་ཀྱི་ས་མཚམས་ལས་
འདས་པའི་ཕྱིར། འབུམ་ཏིག་ལས། སྤྱིར་སེམས་སྐྱེད་ཀྱི་ས་མཚམས་ནི། ཚོགས་
ལམ་ནས། རྒྱུན་མཐའི་བར་ན་ཡོད་པ་ཡིན། ཞེས་སོ། འོ་ན་འདིར་གང་བཟུང་
ཞེ་ན། འདི་ནི་མཁས་མཆོག་སྒ་སྟོན་ཚུལ་རྒྱལ་དང་། རྗེ་མཉམ་མེད་སོགས་ཀྱི་རྗེས་
སུ་འབྲེང་ནས་རེ་ཞིག་ཕྱི་མ་ལྟར་བཀོད་པར་བྱས་སོ། །འོ་ན་སངས་རྒྱས་ཀྱིས་གཞན་
དོན་མི་བྱེད་པར་ཐལ། སངས་རྒྱས་ལ་སེམས་སྐྱེད་མེད་པའི་ཕྱིར། ཞེ་ན། སངས་
རྒྱུས་ཀྱིས་གཞན་དོན་མི་བྱེད་པའི་སྐྱོན་མེད་དེ། སངས་རྒྱས་དེས་སློབ་ལམ་དུ་སེམས་
༈ Y



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འདས།།
བསྐྱེད། སྨོན་ལམ་བཏབ་པའི་འབྲས་བུ་གཞན་དོན་འབད་མེད་ལྷུན་གྲུབ་ཏུ་མཛད་
པའི་ཕྱིར་ཏེ། ས་ལམ་ཀུན་བཏུས་ལས། སངས་རྒྱས་སེམས་སྐྱེད་ས་མཚམས་འ
སེམས་བསྐྱེད་འབྲས་བུ་འགྲོ་དོན་མཛད།། ཅེས་དང་། སྔོན་ཚེ་གཞན་དོན་ཐུགས་
བསྐྱེད་ཅིང་། ཚོགས་བསགས་པ་ཡི་སྟོབས་ཉིད་ཀྱིས།། དག་དང་མ་དག་འཁོར་
རྣམས་ལ།། ལོངས་སྐུ་སྤྲུལ་སྐུའི་སྣང་བར་འབྱུང་།། ཞེས་སོ།།
དགུ་པ་ངོ་བོའི་སྒོ་ནས་དབྱེབ་གི ངོ་བོའི་སྒོ་ ཕྱེད་པར་བྱའོ། །ཞེས་བློ་ཀ་གཅིག་
ཐེག་ཆེན་སེམས་སྐྱེད་ལ་ངོ་བོའི་སྒོ་ནས་དབྱེ་བ་ནི། སྨོན་པ་བྱང་ཆུབ་མཆོག་
ཏུ་སེམས་བསྐྱེད་པ་དང༌། འཇུག་པ་བྱང་ཆུབ་མཆོག་ཏུ་སེམས་བསྐྱེད་པ་གཉིས་
སུ་ཡོད་དེ། འདི་གཉིས་ཀྱི་ཁྱད་པར་ལ། ཁ་ཅིག་བྱང་ཆུབ་ལ་དམིགས་པའི་ཆ་ནས་
སྨོན་སེམས། བྱང་ཆུབ་ཀྱི་ཆེད་དུ་ཕ་རོལ་ཕྱིན་པ་ལ་དམིགས་པའི་ཆ་ནས་འཇུག་
སེམས་ཞེས་ཟེར་ན། མི་འཐད་དེ། གཞན་དོན་དུ་བྱང་ཆུབ་ཐོབ་པར་སྨོན་པ་ཙམ་
ལ་སྨོན་སེམས། བྱང་ཆུབ་དེའི་རྒྱུ་བྱང་སེམས་སྡོམ་པས་ཟིན་པའི་སེམས་སྐྱེད་ལ་
འཇུག་སེམས་ཏེ་ཐ་སྙད་སོ་སོར་མཛད་པའི་ཕྱིར་ཏེ། སྒྲོན་མ་མུན་སེལ་ལས།
སྨོན་པ་ཁམས་གསུམ་སེམས་ཅན་དོན་ལ་སྨོན་བྱེད་ཅིང་།། འཇུག་པ་དེ་ཡི་རྒྱུ་ལ་
རབ་ཏུ་བརྩོན་པར་བྱ། ཞེས་སོ། ཡང་ཁ་ཅིག་བྱང་སེམས་ཀྱི་བསླབ་བྱས་མ་ཟིན་
པ་ལ་སྨོན་སེམས། ཟིན་པ་ལ་འཇུག་སེམས་ཞེས་ཟེར་ན་མི་འཐད་དེ། རང་གི་གྲོགས་
བཅས་རང་བཞིན་ཁ་ན་མ་ཐོ་བ་སྤང་པའི་སེམས་སྐྱེད་གྲོགས་སུ་ལྡན་པའི་སྨོན་སེམས་
ཡོད་པའི་ཕྱིར། གཞན་ཡང་དེ་ལྟ་བུ་ཡོད་དེ། སྨོན་སེམས་རྒྱུད་ལྡན་གྱི་རབ་ཏུ་བྱུང་
བ་ཡོད་པའི་ཕྱིར་རོ། །ཡང་ཁ་ཅིག་སྨོན་འཇུག་གཉིས་བོན་ཅན། འཇུག་པ་སེམས་
སྐྱེད་དུ་ཐལ། གཉིས་ཀ་བོན་དུ་བཟུང་བའི་ཚེ་འཇུག་པ་སེམས་སྐྱེད་ཡིན་པའི་ཕྱིར་
ཟེར་ན་མི་འཐད་དོ། །ཀ་བུམ་གཉིས་བོན་དུ་བཟུང་བའི་ཚེ། གཅིག་ཡིན་པར་ཐལ།
192



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
རྟགས་མ་གྲུབ་པའི་ལན་འདེབས་ཏེ། བྱང་སེམས་སྡོམ་པས་ཟིན་མ་ཟིན་གྱི་ཁྱད་
ཡོད་པའི་ཕྱིར་རོ། །དེས་ན་གཞན་དོན་དུ་བླ་ན་མེད་པའི་བྱང་ཆུབ་ཐོབ་པར་སྨོན་
པ་ཙམ་ལ་སྨོན་པ་སེམས་སྐྱེད་དང་། གཞན་དོན་དུ་བླ་ན་མེད་པའི་བྱང་ཆུབ་ཐོབ་
པར་བྱའོ་བསམ་པས་ཀུན་བསླང་ནས་བསླབ་བྱ་སོགས་ལ་བརྩོན་པ་ནི་འཇུག་པ་
སེམས་སྐྱེད་དེ། ས་ལམ་འཕྲུལ་སྒྲོན་ལས། གཞན་དོན་བྱང་ཆུབ་ལ་འདུན་དང་།
དེ་དོན་ཅི་བཞིན་བསྒྲུབ་པ་ནི། སྨོན་དང་འཇུག་པའི་ཁྱད་པར་རོ། །ཞེས་སོ། འདི་
གཉིས་ལ་དཔེས་མཚོན་ན་དོན་གཉེར་དུ་ལམ་ལ་འགྲོ་བར་འདོད་པ་དང་། འགྲོ་བ་
དངོས་བཞིན་ཏེ་དེ་བཞིན་དུ་འདི་གཉིས་ཀྱི་བྱེ་བྲག་མཁས་པ་རྣམས་ཀྱིས་ཕྱེད་པར་བྱའོ།།
དོན་གཉིས་པ་གང་ལས་བླང་པའི་ཡུལ་ལ་གཉིས། གཞན་ལས་བླང་པ་དང་།
རང་ལས་ཐོབ་པའོ། །དང་པོ་ལ་གཉིས། བླ་མ་ལས་བླང་པ་དང་། རྟེན་གསུམ་ལས་
བླང་པའོ། །དང་པོ་ནི། བསླབ་པ་༣ ཞེས་རྐང་པ་གཅིག་ཏེ། བྱང་སྡོམ་བླང་བའི་
ཡུལ་བླ་མ་དེ་ཡང་བྱང་ཆུབ་སེམས་དཔའི་ཚུལ་ཁྲིམས་གསུམ་མམ་བསླབ་པ་གསུམ་
གྱི་སྡོམ་པ་དང་ལྡན་པ། དེ་ཉིད་སྡེ་སྣོད་སྤྱི་དང་ཁྱད་པར་བྱང་སེམས་ཀྱི་གཞུང་
ལ་མཁས་ཤིང་སློབ་མ་ལ་བསླབ་བྱའི་དོན་བསྟན་ཤེས་པ་དང་། རང་ཉིད་གོམས་
པས་གཞན་སློབ་མ་རྗེས་སུ་བཟུང་ནུས་པ་སྟེ། མཚན་ཉིད་སུམ་ལྡན་ཞིག་དགོས་
ཏེ། དྲི་མེད་ཀྱི་ཚིག་བཞིའི་མདོ་ལས། གང་ཞིག་བསླབ་པ་གསུམ་ལྡན་ཞིང་།།
དེ་ཉིད་མཁས་དང་གོམས་གྱུར་པ། དེ་དག་རང་བཞིན་དག་པས་བླང་ཀ ཞེས་སོ།།
གཉིས་པ་ནི། བདེ་གཤེགས་༣ ཞེས་རྐང་
ཞེས་རྐང་པ་གཅིག་སྟེ། བླ་མ་འོས་པ་མ་རྙེད་
ཚེ་དངོས་སུ་མི་སྣང་བའི་ཡུལ་དཀོན་མཆོག་བསྒོམས་པའི་སྤྱན་སྔར་རམ།
དངོས་སུ་སྣང་བའི་ཡུལ་བདེ་བར་གཤེགས་པ་དེ་ཉིད་ཀྱི་སྐུ་གསུང་ཐུགས་ཀྱི་རྟེན་
ལ་སོགས་པ་དཔང་པོར་བཞག་ནས་བྱང་ཆུབ་སེམས་དཔའི་སྡོམ་པ་བསྲུང་བར་
193



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དམ་བཅས་ཏེ་ཆོ་གས་བླང་པ་ལས་བྱང་སྡོམ་ཐོབ་སྟེ། ལུང་ལས། ཡི་དམ་ལྷ་དང་
གཤེན་རབ་དཔང་དུ་གཟུག །ཅེས་དང་། གང་ཞིག་མོས་པ་ཡིད་བྱེད་པ།། དེ་ཡི་
མདུན་དུ་གཤེན་རབ་བཞུགས།། ཞེས་དང་། ཁུ་བྱུག་ལས། སྐུ་གཟུགས་ནི་གཤེན་
ལྷ་འོད་དཀར་དྲན་པའི་རྒྱུ་རུ་ཆེ་ཞིང་དམིགས་པའི་རྟེན་དུ་རུང་ངོ༌། །ཞེས་
སོ། གཉིས་པ་རང་ལས་ཐོབ་པ་ནི། བྱང་སྡོམ་ཆོ་གས་ཐོབ་ནས་གཞན་དོན་བྱེད་
འདོད་ཀྱི་བློ་སྐྱེ་མ་ཐག་ཏུ་ཐོབ་པ་སྟེ། དཔེར་ན་རྒྱལ་སྲས་གཏོ་བུ་འབུམ་སངས་
ཀྱི་ཐུགས་རྒྱུད་ལ་རང་བས་གཞན་གཅེས་ཀྱི་བློ་སྐྱེས་མ་ཐག་ཏུ། གཡུང་དྲུང་སེམས་
དཔའི་རིགས་སུ་གྱུར་པ་བཞིན་ཏེ། མདོ་ལས། དད་པ་དམ་ཚིག་ལྡན་པའི་རྒྱལ་
བུ་ཁྱོད། གཡུང་དྲུང་སེམས་དཔའི་རིགས་ཡིན་ངེས་པར་འདུག་ཅེས་སོ། །འདིའི་
དད་པ་ནི་གཞན་དོན་དུ་བྱང་ཆུབ་ཐོབ་འདོད་ཀྱིས་ཡུལ་བྱང་ཆུབ་ལ་མོས་པ་ཅན་
ཟེར་ལ། དམ་ཚིག་ནི་བྱང་ཆུབ་སེམས་དཔའི་སྡོམ་པ་ལས་མི་འདའ་བའི་བློ་ཅན་
ཞེས་པའི་དོན་ནོ། །
གསུམ་པ་ཅི་ལྟར་ལེན་པའི་ཚུལ་ལ་གཉིས། སྔོན་འགྲོ་ཚོགས་བསགས།
དངོས་གཞི་ཆོ་གའོ། །དང་པོ་ལ་གཉིས། རྒྱས་པ་དང་། བསྡུས་པའོ། །དང་པོ་ནི།
ཚོགས་ཀྱི་༔ ཞེས་རྐང་པ་གཅིག་སྟེ། རྒྱས་པ་གྲུབ་ཚེ་གཡུང་དྲུང་ལས་རྣམ་པར་དག་
པ་བཞིན་དུ་ཚོགས་ཀྱི་ཡན་ལག་བཅུ་དྲུག་གསག་སྟེ། ཡན་ལག་བཅུ་དྲུག་ནི།
བྱམས་འབུམ་ལས། གཡུང་དྲུང་རྣམ་པར་དག་པ་བཞིན། དང་པོ་སྤྱན་དྲང་༡དགྱེས་
པ་བསྐྱེད༢།། བཞུགས་གསོལ་བྱིན་བརླབས་༣ ཕྱག་ཀྱང་འཚལ༤།། སྡིག་
བཤགས་༥ཡི་རང་༦འཁོར་ལོ་བསྐུལ༧།། ཁྲུས་གསོལ་རམཆོད་འབུལ་༩སྐུ་ཡང་
བསྟོད༡༠། གསུང་བསྒྲུབ་ ༡༡ ཐུགས་བསྐུལ་ ༡༢ཡོན་ཏན་བརྗོད༡ ༣། ལས་
བཅོལ་ ༡༤བཀྲ་ཤིས་ ༡༥སྨོན་ལམ་གདབ༡༦།། མཆོད་པ་ཆ་དགུ་ཡོངས་ལ་འགྱེད།།
194



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཅེས་གསུངས་པ་དག་གམ། ཞེས་འོག་ཏུ་སྦྲེལ་ལ།
གཉིས་པ་ནི། ཡང་ན་༑ ཞེས་རྐང་པ་གཅིག་སྟེ། ཡང་ན་ཡན་ལག་བདུན་པ་བྱ་སྟེ།
ཁ་ཅིག་སོ་ཐར་སྡོམ་པས་རྒྱུད་བསྡམས་པའི་དབང་དུ་བྱས་ནས། ཕྱག་འཚལ་བ་
དང་། མཆོད་པ་འབུལ་བ་གཉིས་ཀྱིས་ཆོག་པར་མཛད་པ་ཡོད་མོད་ཀྱང་། སུམ་
བརྒྱ་པ་ལས། བསོད་ནམས་ཚོགས་བསགས་སྐྱབས་སུ་གསོལ་བྱས་ནས།། རང་གཞན་
ཡུལ་ལས་ཡན་ལག་ཚང་པ་ཡིས།། ཞེས་པ་ལྟར་འདིར་ནི་ཡན་ལག་ཚང་དགོས་ཏེ།
དེའང་མེ་སྟོན་གྱི་ཡན་ལག་བདུན་པ་ལྟར། ཕྱག་འཚལ་བ་དང་། མཆོད་པ་འབུལ་
བ་གཉིས་ནི། ཚོགས་གསོག་པའི་ཡན་ལག་སྟེ། རྒྱལ་པོ་ཀ་འདའི་སྲས་བཞིན་དུ་
ཡུལ་རྣམ་པ་གཉིས་ལ་ཚོགས་བསག་པ་དང་། དེ་ནས་ཐེག་པ་ཆེན་པོའི་སྐྱབས་སུ་
འགྲོ་བ་དང་བཤགས་པ་དང་། རྗེས་སུ་ཡི་རང་བ་དང་། བཀའ་འཁོར་བསྐོར་བར་
བསྐུལ་བ་དང་། མྱ་ངན་ལས་མི་འདའ་བར་བཞུགས་སུ་གསོལ་བ་དང་། རྗེས་སུ་
དགེ་བའི་རྩ་བ་བླ་ན་མེད་པའི་བྱང་ཆུབ་ཏུ་བསྔོ་བ་སྟེ། ཡན་ལག་བདུན་དུ་མཛད་
པ་ཡིན་ཞིང་། ལྷ་རིན་པོ་ཆེས་ཀྱང་ཆོ་ག་ལས་དེ་བཞིན་དུ་ཕྱག་ལེན་གནང་བ་ཡིན་
ནོ། །གཉིས་པ་ནི། ཆོ་གས༔ ཞེས་རྐང་པ་གཉིས་ཏེ། སློབ་མས་བྱང་ཆུབ་སེམས་
དཔའི་སྡོམ་པ་ལེན་སེམས་བསྐྱེད་ཅིང་གསོལ་བ་གདབ། བླ་མས་ཀྱང་ཅི་ལྟ་བ་བཞིན་
དུ་གནང་བའི་ཁས་བླང་། མཁྱེན་པ་གསོལ་ཞིང་ཆོ་གའི་གཞུང་བཞིན་དུ་བརྡ་སྤྲོད་
པར་བྱས་ཏེ། ལན་གསུམ་གྱི་བར་དུ་བླ་མའི་ཚིག་རྗེས་སུ་སློབ་བུས་ཟློས་པར་བྱས་
པའི་ཐ་མར། སློབ་བུས་ཐོབ་སེམས་བསྐྱེད་ཅིང་དགའ་བར་བསྒོམ་པར་བྱའོ། །བྱང་
ཆུབ་སེམས་དཔའི་སྡོམ་པ་ཐོབ་ནས་བླ་མས་བསླབ་བྱ་བཤད། བྱང་ཆུབ་སེམས་
དཔའི་མིང་གི་ཅོད་པན་སྦྱིན། ཆོ་གའི་སྐབས་སུ། སེམས་ཅན་མ་བསྒྲལ་བ་ནི་
རྣམ་རང་གཉིས་ཏེ། དེ་ཉིད་ཐེག་ཆེན་གྱི་གོ་འཕང་ལ་བཀོད་པ་ལ་བསྒྲལ་བར་
195



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱའོ། །མ་གྲོལ་བ་ནི་སྒྲིབ་པ་གཉིས་ཀྱིས་འཆིངས་བའི་ཀུན་ནས་དཀྲིས་པའི་ཚངས་
པ་ལ་སོགས་སོ་སོའི་སྐྱེ་བོ་ནས། སློབ་པ་འཕགས་པའི་བར་ལ་གནས་པའི་སེམས་
ཅན་རྣམས། རྣམ་རང་གི་སར་བཀོད་པ་ལ་དགྲོལ་བ་ཞེས་བྱའོ། །དབུགས་མ་བྱུང་
བ་ནི་ངན་སོང་གསུམ་གྱི་སེམས་ཅན་རྣམས་སྡུག་བསྔལ་གྱིས་རྟག་ཏུ་མནར་བ་ཡིན་ཏེ།
དབུགས་དབྱུང་བ་ནི་ཐར་པར་བྱས་ཏེ། ལྷ་མིའི་གོ་འཕང་ལ་ངལ་གསོར་གཞུག་
པ་དང་། ཡོངས་སུ་མྱ་ངན་ལས་མ་འདས་པ་ནི། ས་བརྒྱུད་པ་མན་ཆད་ཀྱི་བྱང་
ཆུབ་སེམས་དཔའ་རྣམས་ཏེ། ཡོངས་སུ་མྱ་ངན་ལས་འདའ་བ་ནི། དེ་དག་མི་སློབ་
པའི་སངས་རྒྱས་ཀྱི་ས་ལ་འགོད་པར་བྱ་བ་རྣམས་སོ། །འོ་ན་སོ་ཐར་གྱི་སྡོམ་པ་རྒྱུད་
ལྡན་གྱི་གང་ཟག་གཅིག་གིས། སླར་ཡང་བྱང་སེམས་ཀྱི་སྡོམ་པ་ཐོབ་པའི་ཚེ།
སྡོམ་པ་གཉིས་ངོ་བོ་གཅིག་གམ་ཐ་དད་ཅེ་ན། འདི་ལ་གཉིས། ཅིག་ཅར་དང་།
རིམ་གྱིས་ངོ་བོ་གཅིག་པའི་ཚུལ། དང་པོ་ནི། དྲི་མེད་ལས། ཐོག་མ་རྩ་བའི་བསྲུང་
ཁྲིམས་བཞི། བྱང་ཆུབ་མཆོག་ཏུ་སེམས་བསྐྱེད་ཅིང་། ཞེས་པ་ལྟ་བུ། སོ་ཐར་གྱི་
སྡོམ་པ་ལ་ཐེག་ཆེན་སེམས་བསྐྱེད་ཀྱིས་ཟིན་ན། གཡུང་དྲུང་སེམས་དཔའི་སོ་སོ་
ཐར་པ་ཞེས་བྱ་སྟེ། དང་པོ་ཉིད་ནས་བྱང་སྡོམ་གྱི་ངོ་བོར་ཡོད་ལ། ཕྱིས་བྱང་སྡོམ་
སྐྱེས་པའི་ཚེ་ཡང་སྔར་གྱི་དེ་ལ་ཡོན་ཏན་བསྣན་པའི་ཚུལ་དུ་ངོ་བོར་གཅིག་ཏུ་སྐྱེ་
བ་ཡིན་ནོ། །གཉིས་པ་ནི། ཞུ་ཆེན་གྱིས་སོ་ཐར་གྱི་སྡོམ་པ་སྔོན་དུ་སོང་བ་ཅན་གྱིས།
བྱང་སྡོམ་ཐོབ་པའི་ཚེ། སོ་སོ་ཐར་པའི་ཚུལ་ཁྲིམས་ཀྱིས། བྱང་ཆུབ་སེམས་དཔའི་
སྡོམ་པར་གནས་འགྱུར་བ་ཁོ་བོས་མཐོང་ངོ་། །ཞེས་པ་སྟེ། རང་ཉིད་གཅིག་པུ་
ཞི་བདེ་དོན་གཉེར་གྱི་དམན་སེམས་དོར། སྤངས་སེམས་དོར་བ་དེ་ཉིད་བྱང་ཆུབ་
སེམས་དཔའི་སྡོམ་པའི་ངོ་བོར་འགྱུར་བའི་ཕྱིར་རོ། །བྱང་ཆུབ་ཀྱི་སེམས་ཡོངས་
སུ་གཟུང་བ་ཅེས་བྱ་སྟེ། སྐབས་དང་པོའི་དོན་གསལ་བར་བཤད་པའོ།།
196



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
རྩ་བའི་ས་བཅད་གཉིས་པ་ཐོབ་པ་མི་ཉམས་པར་བསྲུང་བའི་བསླབ་བྱ་ལ་གསུམ།
མདོར་བསྟན་པ། རྒྱས་པར་བཤད་པ། དོན་བསྡུ་བའོ། །དང་པོ་ནི། ད་ནི་མི་
ཉམས༔ འབད་པར་བྱ། ཞེས་བློ་ཀ་གཅིག་སྟེ། ད་ནི་ཅེས་པ་འོག་མའི་ཚིག་འགོ་
འདྲེན་པའི་སྒྲའོ། །དེ་ལྟར་སྡོམ་པ་ཐོབ་ནས་མི་ཉམས་པར་བསྲུང་དགོས་པས་བསྲུང་
ཐབས་ལ། བྱང་ཆུབ་ཀྱི་སེམས་དེ་ཉིད་ཆོ་གས་བཟུང་བར་བྱས་ནས། སྤང་བར་
བྱ་བ་དང་བླང་བར་བྱ་བའི་བསླབ་བྱའི་དོན་ལས་མི་འདའ་བར་ཤེས་པ་སྒྲིམས་ཏེ་
ཡོངས་སུ་འབད་པར་བྱའོ།།
གཉིས་པ་རྒྱས་པར་བཤད་པ་ལ་གཉིས། མཚན་ཉིད་དང་། རྣམ་གྲངས་
སོ། །དང་པོ་དེ། གཞན་དོན་༔ ཆགས་པའོ། །ཞེས་རྐང་པ་གཉིས་ཏེ། གཞན་དོན་
དུ་བླ་ན་མེད་པའི་བྱང་ཆུབ་ཐོབ་པར་འདོད་པས། དེའི་གེགས་སུ་གྱུར་པའི་ཉེས་
པ་སྤོང་བའི་སེམས་པ་རྒྱུན་ཆགས་པའོ། །གཉིས་པ་ལ་གཉིས། སྨོན་པའི་བསླབ་
བྱ་དང་། འཇུག་པའི་བསླབ་བྱའོ། །
དང་པོ་ནི། སྨོན་པའི་ ཉམས། ཞེས་ཤློ་ཀ་གཅིག་སྟེ། ཐེག་ཆེན་སྨོན་པ་སེམས་
སྐྱེད་ཀྱི་བསླབ་བྱ་དེ་ལ་གཉིས་སུ་ཡོད་དེ། ནག་པོ་བོན་བཞི་སྤང་ནས་དཀར་པོ་
བོན་བཞི་ལ་བསླབ་དགོས་ཏེ། ནག་པོ་བོན་བཞི་ནི། བཀའ་དྲིན་ཅན་གྱི་བླ་མ་དམ་
པ་དང་སྦྱིན་བདག་དད་པ་ཅན་སོགས་ལ་དེ་དང་དེར་ཤེས་བཞིན་དུ་རྫུན་ལ་སོགས་
པས་མགོ་བསྐོར་ཏེ་བསླུ་བ་བཏང་བ་དང་། གང་ཟག་གཞན་སུའང་རུང་སྟེ་དེ་ལས་
དགེ་བ་གང་ཞིག་བྱེད་པ་ལ་འགྱོད་པ་དང་མི་ལྡན་པར་འགྱོད་པ་ཉེ་བར་སྒྲུབ་སྟེ་
འགྱོད་པ་བྱེད་དུ་གཞུག་པ་དང་། ཐེག་ཆེན་ལ་ཞུགས་པའི་གང་ཟག་ལ་སྡང་བའི་
སེམས་ཀྱིས་མི་སྙན་པ་བརྗོད་ཅིང་སྨོད་པ་དང་།
པ་ངན་པས་གཡོ་སྒྱུ་སྤྱོད་པ་དང་བཞི་ནི་ནག་པོ་བོན་བཞི་ཞེས་བྱ་སྟེ། ཐེག་ཆེན་
སེམས་ཅན་གང་ལ་
ང་ལ་ཡང་བསམ་
197



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སེམས་སྐྱེད་ཉམས་པར་བྱེད་དེ། ས་ལམ་ཀུན་བཏུས་ལས། བླ་མ་བསླུ་དང་གཞན་
ལ་འགྱོད།། ཐེག་ཆེན་སྨོད་དང་མི་སྙན་སྒྲོགས།། ནག་པོ་བོན་བཞིས་སེམས་ཉམས་
ཤིང་། དེ་ལྡོག་དཀར་པོ་བོན་བཞིས་འཕེལ།། ཞེས་སོ།།
གཉིས་པ་དཀར་པོ་བོན་བཞི་ནི། དེ་ལྡོག༔ མི་བྱའོ། ཞེས་བློ་ཀ་གཅིག་དང་རྐང་
པ་གཅིག་སྟེ། ནག་པོ་བོན་བཞི་དེ་ལས་ལྡོག་པའི་སྤྱོད་པ་ནི་དཀར་པོ་བོན་བཞི་སྟེ།
ཐེག་ཆེན་སེམས་སྐྱེད་འཕེལ་བར་འགྱུར་བས། ལུས་དང་སྲོག་ལ་བབ་ཀྱང་བླ་མ་
དང་སྦྱིན་བདག་དང་སེམས་ཅན་ཡིན་ནོ་ཅོག་ལ་རྫུན་མི་སྨྲ་ཞིང་། གདུལ་བྱ་རྣམས་
ཐེག་ཆེན་གྱི་ལམ་ལ་སྦྱར་བ་དང་། བྱང་ཆུབ་སེམས་དང་ལྡན་པའི་གང་ཟག་ལ་
སྟོན་པའི་འདུ་ཤེས་བསྐྱེད་ཅིང་བསྔགས་པར་བརྗོད་པ་དང་། སེམས་ཅན་རྣམས་
ལ་ནི་བསླུ་བ་མི་བྱེད་ཅིང་བསམ་པ་བཟང་པོ་བསྐྱེད་པར་བྱའོ།།
གཉིས་པ་འཇུག་པའི་བསླབ་བྱ་ལ་བཞི། ཐུགས་རྗེ་སེམས་དཔའི་ཐེག་པ་ནས་
བཤད་པ། གཡུང་དྲུང་སེམས་དཔའ་སྤྲོས་མེད་ཀྱི་ཐེག་པ་ནས་བཤད་པ། མདོ་
ཁུངས་ནས་བཤད་པ། ཟབ་མོའི་གཞུང་ལས་བཤད་པའོ། །དང་པོ་ལ་གསུམ།
མདོར་བསྟན་པ། རྒྱས་པར་བཤད་པ། དོན་བསྡུ་བའོ། །
དང་པོ་ནི། འཇུག་པའི༔ བསྲུང་ཞེས་གསུངས། ཞེས་རྐང་པ་གསུམ་སྟེ། ཐེག་
ཆེན་འཇུག་པ་སེམས་སྐྱེད་ཀྱི་བསླབ་བྱ་དེ་ལ། ཐུགས་རྗེ་སེམས་དཔའི་ཐེག་པའི་
ལུགས་ལ་ཐེག་རིམ་དང་ཁྱབ་པ་སྣང་ལྡན་གྱི་ཐེག་པའི་རབ་དབྱེ་ལས། ཐུགས་རྗེའི་
སྡོམ་པ་ཉི་ཤུ་བསྲུང་
། ཞེས་གསུངས་པས་སྡོམ་པ་ཉི་ཤུ་ནི། ཡེ་ཁྲི་ལ་བཟླའི་བམ་
པོ་ལས། འཇིག་རྟེན་མི་མཐུན་སྤྱོད་པ་དང་། ལྷ་མི་གཞན་བརྟེན་རང་རྟོགས་དང་།
མ་འདྲེས་པ་ཡི་སྤྱོད་པའོ། །ཞེས་འཇིག་རྟེན་པ་དང་མི་མཐུན་པའི་སྤྱོད་པ་བཅུ་
གཉིས་དང་། ལྷ་མི་གཞན་བརྟེན་པ་དང་རང་རྟོགས་གཤེན་གྱི་ཐེག་པ་དང་མ་འདྲེས་
198



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པའི་སྤྱོད་པ་བརྒྱད་དང་ཉི་ཤུ་སྟེ། དང་པོ་ནི། སྔ་མ་ལས། དང་པོའི་དོན་ལ་ལྔ་
ཡིན་ཏེ། ཡུལ་དམན་གཅེས་པར་བཟུང་བ་དང་། སེམས་ཀྱི་དྲི་མ་བརྒྱད་སྤོང་དང་
།
རྐྱེན་ངན་བྱང་ཆུབ་གྲོགས་བསྒྱུར་དང་། འཇིག་རྟེན་ཕུན་སུམ་ཚོགས་པ་ནི།
སྙིང་རྗེའི་གནས་སུ་ལྟ་བ་དང་། གཞན་གྱི་འཁྲུལ་པ་བརྟག་མི་བྱའོ། །ཞེས་དྲི་མ་
བརྒྱད་སོ་སོར་ཕྱེ་བས་བཅུ་གཉིས་སོ། །གཉིས་པ་ནི། དེ་ཉིད་ལས། དགེ་བ་ཅི་དང་
ཅི་སྤྱོད་པ།། དམ་པ་གསུམ་གྱིས་ཟིན་པར་བྱ། ལུང་མ་བསྟན་བཞི་དགེ་བར་བསྒྱུར།།
ལས་ངན་སྡིག་པ་བགྲང་ཞིང་བཤགས།། དགེ་བའི་རྩ་བ་ཐམས་ཅད་ཀུན།། རྫོགས་
པའི་གཡུང་དྲུང་མཆོག་ཏུ་བསྔོ།། ཞེས་དམ་པ་གསུམ་ལ་རྒྱས་བསྡུས་གཉིས་དང་།
ལུང་མ་བསྟན་པ་ལ་བཞིར་ཕྱེས་པས་བརྒྱད་དོ། །
གཉིས་པ་རྒྱས་པར་བཤད་པ་ལ་གཉིས། འཇིག་རྟེན་པ་དང་མི་མཐུན་པའི་
སྤྱོད་པ་དང་། ལྷ་མི་གཞན་བརྟེན་པ་དང་རང་རྟོགས་གཤེན་གྱི་ཐེག་པ་དང་མ་
འདྲེས་པའི་སྤྱོད་པའོ། །དང་པོ་ལ་ལྔ་ལས། དང་པོ་གཅེས་བཟུང་གསུམ་ནི།
སེམས་ཅན་༣ གཅེས་པར་གཟུང་། ཞེས་རྐང་པ་གཉིས་ཏེ། ཡེ་ཁྲི་ལས། སངས་
རྒྱས་བས་ཀྱང་སེམས་ཅན་གཅེས།། དམ་པ་བས་ཀྱང་ཕལ་པ་གཅེས། ཕན་འདོགས་
བས་ཀྱང་གནོད་སྐྱེལ་གཅེས།། ཞེས་པ་ལྟར། བྱང་ཆུབ་སེམས་དཔའི་སྡོམ་པ་དང་
ལྡན་པ་དག་གིས་དུས་རྟག་དུ་སེམས་ཅན་རྣམས་དང་། དེ་ལས་ཀྱང་རྨོངས་ཕལ་
པ་བ་དང་། ཁྱད་པར་དུ་རང་ལ་གནོད་སྐྱེལ་བ་དག་ནི་གཅེས་པར་གཟུང་བར་བྱ་སྟེ།
ཅི་ཕྱིར་ཞེ་ན། རིམ་བཞིན་ཡང་དེ་ཉིད་ལས། ཕ་རོལ་ཕྱིན་གྲོགས་ཡིན་ཕྱིར་དང་།།
སྙིང་རྗེ་སྐྱེ་ཡུལ་ཡིན་ཕྱིར་དང་། བཟོད་པ་བསྒོམ་ཡུལ་ཡིན་ཕྱིར་རོ། །ཞེས་སོ།།
གཉིས་
ས་པ་སེམས་ཀྱི་དྲི་མ་བརྒྱད་སྤང་བ་ནི། ཆེ་གྲགས༑ སྡོམ་ཤོར་འགྱོད།
ཅེས་ཤློ་ཀ་གཅིག་སྟེ། ཆེ་བ་གྲགས་པ་རྙེད་པ་ཐོབ་འདོད་ཀྱིས་དགེ་བར་སྤྱོད་པ།
¥99



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རང་ལ་མི་དབང་བ་གཞན་གྱི་ཐོབ་པ་ལ་མི་དགའ་ནས་དེ་ལ་སྨོད་པ། ཚེ་འདིར་
ཕན་འདོད་ཀྱིས་གཞན་ལ་ཟང་ཟིང་སྦྱིན་པ། རང་གིས་གཞན་ལ་ཟས་གོས་ལ་སོགས་
ཕན་གདགས་བྱས་པ་ལ་ཕྱིས་ལན་རེ་བ། གཞན་གྱི་དགེ་བ་ལ་ཕྲག་དོག་བྱེད་པ།
རང་གི་དགེ་བས་རང་ཉིད་ང་རྒྱལ་བ། གཅིག་ལ་ཕན་ཀྱང་གཅིག་ལ་གནོད་པའི་
ལས་ལ་མ་བརྟག་པར་སྤྱོད་པ་དང་། གཞན་སྡོམ་པ་ཤོར་བ་ལ་རང་གིས་དགའ་
བར་བྱེད་ཅིང་དེ་ལ་འགྱོད་པ་བསྐྱེད་པ་དང་བརྒྱད་སྤང་བར་བྱ་སྟེ། ཡེ་ཁྲི་ལས།
ཚེ་གྲགས་དགེ་བའི་དྲི་མ་དང་།། དབང་མེད་རྙེད་ཀྱི་དྲི་མ་དང་།། ཚེ་འདིར་ཕན་
འདོད་དྲི་མ་དང་། བྱས་པ་ལེན་རེའི་དྲི་མ་དང་། གཞན་སྤྱོད་ཕྲག་དོག་དྲི་མ་དང་།
ང་རྒྱལ་རློམ་སེམས་དྲི་མ་དང་།། མ་བརྟག་སྤྱད་པའི་དྲི་མ་དང་། སྡོམ་ཤོར་འགྱོད་
སེམས་དྲི་མའོ། །ཞེས་སོ།།
གསུམ་པ་ལ་འདི་དང་ཕྱི་མའི་རྐྱེན་ངན་གྲོགས་བསྒྱུར་གཉིས་ལས། དང་པོ་འདིའི་
གཉིས་ནི། བསྒྲུབས་དང་༔ འཁྱེར་བྱའོ། །ཞེས་རྐང་པ་གཉིས་ཏེ། གཞན་གྱིས་ཁྱད་
དུ་བསྒྲུབས་པའི་དུག་སྦྱོར་ལ་སོགས་པའི་རྐྱེན་ངན་པ་དང་། ཚེ་སྔ་མའི་ལས་ལས་
གྱུར་པའི་རྐྱེན་ངན་གྱིས་ན་ཚ་ལ་སོགས་པ་བྱུང་བར་གྱུར་ན་ནི། དེ་དག་སྤོང་འདོད་
མི་བྱེད་པར་དགེ་བའི་གྲོགས་སུ་འཁྱེར་བར་བྱའོ། །སྔ་མ་ལས། འདི་ཡི་རྐྱེན་ངན་
ལ་ཡང་གཉིས།། བསྒྲུབས་པའི་རྐྱེན་ངན་གྲོགས་བསྒྱུར་དང་། ལས་གྱུར་རྐྱེན་ངན་
གྲོགས་བསྒྱུར་རོ། །ཞེས་སོ། །
གཉིས་པ་ནི། ཕྱི་མའི༔ ཞེས་རྐང་པ་གཅིག་སྟེ། གཞན་རྐྱེན་ལྟ་བུས་རང་གི་
ཚེ་འདིའི་སྡོམ་པ་ཉམས་པ་ལ་སོགས་པས། ཚེ་ཕྱི་མའི་རྐྱེན་ངན་དུ་གྱུར་པ་དག་
གཞན་གྱི་ལ ལས་ངན་གྱི་རྣམ་སྨིན་གྱི་ཚབས་སུ་འགྱུར་བར་སྨོན་ལམ་གྱིས་ཡོངས་སུ་
བཟུང་བར་བྱ་སྟེ། སྔ་མ་ལས། ཕྱི་མའི་རྐྱེན་ངན་སྨོན་ལམ་བཟུང་།། ཞེས་སོ།།
200



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བཞི་པ་ནི། འཇིག་རྟེན༔ ཞེས་རྐང་པ་གཅིག་སྟེ། ལུང་ལས། དཀའ་ཐུབ་
ཅན་ལ་སྙིང་རྗེ་བྱེད་པ་དང་། འཇིག་རྟེན་ཕུན་སུམ་ཚོགས་ལ་ཡི་རང་སྤོང་། ཞེས་པ་
ལྟར། འཇིག་རྟེན་པའི་ཡོན་ཏན་ཆེ་གྲགས་དང་ལྡན་ཅིང་ལོངས་སྤྱོད་ཕུན་སུམ་ཚོགས་
པ་དག་ལ་ཆགས་པ་མི་བྱ་བར་དེ་དག་ལ་སྙིང་རྗེའི་གནས་སུ་ལྟ་བར་བྱ་སྟེ། ཡེ་ཁྲི་
ལས། འཇིག་རྟེན་ཕུན་སུམ་ཚོགས་པ་ནི། སྙིང་རྗེའི་གནས་སུ་ལྟ་བའོ། །ཞེས་སོ།
ལྔ་པ་འཁྲུལ་པ་མི་བརྟག་པ་གསུམ་ནི། སེམས་ཅན༔ མི་བརྟག་སྤོང་། ཞེས་རྐང་
པ་གཉིས་ཏེ། སྤྱིར་སེམས་ཅན་འཁྲུལ་པ་ལ་མི་བརྟག་སྟེ། དོན་མ་རྟོགས་པའི་ཕྱིར་
དང་། སྒོས་དགེ་སྤྱོད་པའི་འཁྲུལ་པ་ལ་མི་བརྟག་སྟེ། བརྟུལ་ཤུགས་ཀྱི་སྤྱོད་པ་མཛད་
པ་ཡང་ཡིན་སྲིད་པའི་ཕྱིར་དང་། ཡང་དགོས་རང་གི་བླ་མ་སློབ་དཔོན་འཁྲུལ་པ་
ལ་མི་བརྟག་པ་སྤོང་སྟེ། སེམས་ཅན་འདུལ་བའི་ཐབས་ཀྱང་ཡིན་སྲིད་པའི་ཕྱིར་ཏེ།
ཡང་དེ་ཉིད་ལས། སྤྱིར་ནི་སེམས་ཅན་འཁྲུལ་མི་བརྟག །སྒོས་ཀྱི་དགེ་སྤྱོད་འཁྲུལ་
མི་བརྟག །ཡང་དགོས་སློབ་དཔོན་འཁྲུལ་མི་བརྟག །ཅེས་སོ།།
གཉིས་པ་ལ་བཞི་ལས། དང་པོ་དམ་པ་གསུམ་ལ་བསྡུས་པ་དང་རྒྱས་པ་གཉིས་
ལས། དང་པོ་གསུམ་ནི། དང་པོ་སྟོང་ཉིད༔ སེམས་སྐྱེད་བྱ། ཞེས་རྐང་པ་གསུམ་སྟེ།
དང་པོ་སེམས་ཉིད་སྟོང་པ་ཉིད་ཀྱི་དོན་ལ་བློའི་རྩོལ་བ་མི་འཇུག་པར་ཡུན་རིང༌
དུ་བསྒོམ་པའོ། །དེ་ལས་གོམས་པ་ཅུང་ཟད་ཐོན་ནས་བཏང་སྙོམས་ཚད་མེད་ཀྱིས་
སེམས་ཅན་ཐམས་ཅད་མཐུན་ཕྱོགས་སུ་བསྒྲུབ་ནས། དེ་རྣམས་བདེ་བ་དང་འཕྲད་
འདོད་ཀྱི་བྱམས་པ། སྡུག་བསྔལ་དང་བྲལ་འདོད་ཀྱི་སྙིང་རྗེ། སྡུག་བསྔལ་དང་
བྲལ་ནས་བདེ་བ་དང་ལྡན་པ་ལ་དགའ་བ་བསྐྱེད་པ་དང་རྣམ་པ་བཞི་ལ་བློ་ཡང་
ཡང་སྦྱོང་། དེ་ལ་བློའི་མྱོང་བ་ཐོན་པ་དང་དེ་ཡི་ངང་ནས་སེམས་ཅན་ཐམས་ཅད་
ཀྱི་དོན་དུ་སངས་རྒྱས་ཐོབ་འདོད་ཀྱི་སེམས་བསྐྱེད་པར་བྱ་སྟེ། སྔ་མ་ལས། སྦྱོར་
201



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བ་སྟོང་ཉིད་དམ་པའོ། །དངོས་གཞི་སྙིང་རྗེ་དམ་པའོ། །རྗེས་ལ་གཡུང་དྲུང་མཆོག་
སེམས་བསྐྱེད།། ཅེས་སོ།།
གཉིས་པ་ནི། ཡོན་ཏན༔ མེད་པར་ཤེས། ཞེས་རྐང་པ་གསུམ་སྟེ། སྟོང་ཉིད་
དང་སྙིང་རྗེ་དང་སེམས་སྐྱེད་དེ་ཡོན་ཏན་གསུམ་པོ་ཟུང་འཇུག་གིས། དངོས་གཞི་
སྦྱིན་སོགས་ཕ་རོལ་ཕྱིན་པ་དྲུག་ལ་སྤྱོད་ཅིང་། རྗེས་ལ་དེ་དག་གང་ལའང་རང་
བཞིན་མེད་པ་ཤེས་པར་བྱ་སྟེ། དེ་ཉིད་ལས། སྟོང་ཉིད་སྙིང་རྗེའི་སྙིང་པོ་ཅན།།
དངོས་གཞི་ཕ་རོལ་ཕྱིན་དྲུག་ལྡན། རྗེས་ལ་རང་བཞིན་མེད་པར་ཤེས། ཞེས་སོ།།
གཉིས་པ་ལུང་མ་བསྟན་དགེ་བར་བསྒྱུར་བ་བཞི་ནི། བྱེད་དགུ་ གནས་
པའོ། ཞེས་བློ་ཀ་གཅིག་སྟེ། བྱང་ཆུབ་སེམས་དཔའ་ལྡང་བ་ན་སེམས་ཅན་ཐམས་
ཅད་འཁོར་བ་ལ་མི་གནས་པར་གྱུར་ཅིག་སྙམ་དུ་སེམས་བསྐྱེད། དེ་བཞིན་དུ་འགྲོ་
བ་ན་ཐར་པའི་ལམ་ལ་འགྲོ་བར། འདུག་པ་ན་ས་བཅུ་ཟིལ་གྱིས་གནོན་པར།
ཉལ་བ་ན་འོད་གསལ་བོན་སྐུ་ཐོབ་པར། ཁ་ཟས་བཟའ་བ་ན་ཏིང་ངེ་འཛིན་གྱི་
ཟས་ཐོབ་པར་གྱུར་ཅིག་སྙམ་དུ་སེམས་བསྐྱེད་དོ། །དེ་བཞིན་དུ་བྱ་བ་བྱེད་དགུ་
ཅོག་རྣམས་རང་ཁར་མི་སྤྱོད་པར་གང་བྱེད་རིགས་མཐུན་གྱི་སྨོན་ལམ་གདབ་ཅིང་
སེམས་བསྐྱེད་ལ་དགེ་བའི་ཚོགས་སུ་བསྒྱུར་བར་བྱའོ། །ཚོགས་བསགས་པའི་ཐབས་
མདོ་ཡན་ལག་བརྒྱད་པའམ་ཡན་ལག་བདུན་པ་དང་། སེམས་སྐྱེད་དུས་དྲུག་ཏུ་
ཆོ་གས་བཟུང་བ་དང་། དབྱར་དགུན་སྟོན་དཔྱིད་ཐམས་ཅད་ལ་དགེ་བ་བསྒྲུབ་
ཅིང་ནམ་ཟླ་དོན་ཡོད་དུ་བྱ་བ་དང་། དུས་རྒྱུན་ཉིད་དུ་སྡོམ་པ་ལ་གནས་ཤིང་ཉམས་
ལྟུང་གིས་ཅུང་ཟད་ཀྱང་མ་གོས་པར་བྱ་བའོ། །དེ་ཉིད་ལས། ལུང་མ་བསྟན་པའི་
ཤེས་པ་རྣམས།། དགེ་བར་བསྒྱུར་བ་བཞི་ཡིན་ཏེ༎ བྱེད་དགུ་ཚོགས་སུ་བསྒྱུར་བ་
དང་།། ཁ་ཟས་བདུད་རྩིར་བསྒྱུར་བ་དང་། ནམ་ཟླ་དོན་ཡོད་བྱེད་པ་དང་།།
202



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
རྒྱུན་ཉིད་སྡོམ་པར་གནས་པའོ། །ཞེས་སོ།།
གསུམ་པ་ནི། ལས་ངན༔ ཞེས་རྐང་པ་གཅིག་སྟེ། ཚེ་སྔ་མ་དང་འདི་ལ་ཡུལ་རྣམ་
པ་གསུམ་ལ་བརྟེན་ནས་ལས་ངན་སྡིག་པ་བསགས་པ་རྣམས་བླ་མ་དང་མཁན་པོ་
རྣམས་ཀྱི་སྤྱན་སྔར་བགྲང་ཞིང་མཐོལ་བཤགས་ཕུལ་བར་བྱ་སྟེ། སྔ་མ་ལས།
ལས་བསགས་སྡིག་པ་བགྲང་ཞིང་བཤགས། ཞེས་སོ།།
བཞི་པ་ནི། དགེ་རྩ་ཞེས་རྐང་པ་གཅིག་སྟེ། ཉིན་རེ་བཞིན་དུ་དགེ་བའི་རྩ་
བ་རང་གི་བྱས་པ་གཞན་ལ་བཅོལ་བ་རྗེས་སུ་ཡི་རང་ཕུལ་བ་རྣམས་སེམས་ཅན་
ཐམས་ཅད་ཀྱི་དོན་དུ་བྱང་ཆུབ་མཆོག་ཏུ་བསྔོ་བར་བྱ་སྟེ། དེར་ལས། དགེ་བའི་
རྩ་བ་ཐམས་ཅད་ཀུན།། རྫོགས་པའི་གཡུང་དྲུང་མཆོག་ཏུ་བསྔོ།། ཞེས་སོ།།
གསུམ་པ་དོན་བསྡུ་བ་ནི། མིང་དུ་ཉི་ཤུ༔ ཞེས་རྐང་པ་གཅིག་སྟེ། དེ་ལྟར་མིང་
དུ་ཉི་ཤུར་བྱུང་ཡང་དོན་གྱི་སྒོ་ནས་གཅེས་པ་བཟུང་བ་ལ་གསུམ། དྲི་མ་བརྒྱད་
དང་བཅུ་གཅིག །རྐྱེན་ངན་གྲོགས་བསྒྱུར་ལ་བསྒྲུབས་དང་ལས་དང་ཕྱི་མའི་རྐྱེན་
ངན་གྲོགས་བསྒྱུར་གསུམ་དང་བཅུ་བཞི། འཇིག་རྟེན་ཕུན་ཚོགས་ལ་སྙིང་རྗེ་ལྟ་
བ་དང་བཅོ་ལྔ། འཁྲུལ་པ་མི་བརྟག་ལ་གསུམ་དང་བཅོ་བརྒྱུད། དམ་པ་གསུམ་
རྒྱུས་བསྡུས་གཉིས་ལ་གསུམ་གསུམ་སྟེ་དྲུག་དང་ཉེར་བཞི། ལུང་མ་བསྟན་པ་བཞི་
དང་ཉེར་བརྒྱད། ལས་ངན་སྡིག་པ་བཤགས་པ་དང་ཉེར་དགུ། དགེ་རྩ་བྱང་ཆུབ་
ཏུ་བསྔོ་བ་དང་རྫས་སུམ་ཅུ་ཐམ་པ་ཡོད་དོ།།
དོན་གཉིས་པ་གཡུང་དྲུང་སེམས་དཔའ་སྤྲོས་མེད་པའི་ཐེག་པའི་ལུགས་ལ་གཉིས།
ཐུན་མིན་གྱི་བསླབ་བྱ་དང་ཐུགས་རྗེ་སེམས་དཔའ་དང་ཐུན་མོང་པའི་བསླབ་
བྱའོ། །དང་པོ་ལ་གསུམ། མདོར་བསྟན་པ། རྒྱས་པར་བཤད་པ། ལུང་གིས་དོན་
བསྡུ་བའོ། །དང་པོ་ནི། གཡུང་དྲུང་ ཞེས་རྐང་པ་གཅིག་སྟེ། གཡུང་དྲུང་སེམས་
203



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དཔའ་སྤྲོས་མེད་པའི་ལུགས་ཀྱི་བསླབ་བྱ་གང་ཞེས་པ་ལ་ནི་རྒྱས་བཤད་ཀྱི་སྐབས་
ནས་བཤད་པ་ལྟར་རོ། །ཞེས་པའོ། །གཉིས་པ་ལ་ལྟ་བ། སྤྱོད་པ། སྙིང་རྗེ།
ཐབས་དང་བཞི་ལས། དང་པོ་ནི། ལྟ་བ་ ཞེས་རྐང་པ་གཅིག་སྟེ། ལྟ་བ་ནི་ནམ་
མཁའ་བཞིན་དུ་ཡས་དབུབ་པར་བྱ་སྟེ། ནམ་མཁའ་ནི། རང་བྱུང་། དངོས་མེད།
མཐའ་བྲལ། ཀུན་ཁྱབ་ཡིན་པ་བཞིན་དུ། ལྟ་བ་ཡང་རྒྱུ་རྐྱེན་ལས་འདས་པས་རང་
བྱུང་། མཚོན་དུ་མེད་པས་དངོས་མེད། མཐའ་གང་དུ་ཡང་མི་གནས་པས་མཐའ་
བྲལ། ཕྱོགས་ལྷུང་རྒྱ་ཆད་མེད་པས་ཀུན་ཁྱབ་ཡིན་ནོ། །
གཉིས་པ་ནི། སྤྱོད་པ༔ ཞེས་རྐང་པ་གཅིག་སྟེ། སྤྱོད་པ་ནི་སྐྲས་པའི་གདང་
བུ་ལ་འཛེག་པ་ལྟར་འོག་མ་སོ་ཐར་གྱི་སྡོམ་པ་བཟུང་ནས་མས་ཡར་བསླབ་པར་
བྱ་སྟེ། སྐྲས་གདང་ནི་འོག་ཁང་ནས་སྟེང་ཁང་དུ་ཁྲིད་པ་ལ་ཐབས་མཁས་པ།
དེ་ལ་འཛེག་པ་རྣམས་འོག་ཏུ་མི་གནས་པ། གཡང་ས་མེད་པ། ཐོག་ཁར་ཕྱིན་པ་
བཞིན་དུ། ཐེག་པ་འོག་མ་སོ་ཐར་གྱི་སྡོམ་པ་ནི། སོ་སོ་སྐྱེ་བོ་རྣམས་འཁོར་བའི་
ས་ནས་སངས་རྒྱས་ཀྱི་སར་ཁྲིད་པ་ལ་ཐབས་མཁས་པ། ཚུལ་ཁྲིམས་དང་ལྡན་པ་
རྣམས་འཁོར་བའི་སར་མི་གནས་པ། ཁེ་ཉེན་ཆུང་བས་གཡང་ས་མེད་པ། ས་ལམ་
ལ་རིམ་གྱིས་བགྲོད་ནས་སངས་རྒྱས་ཀྱི་སར་ཕྱིན་པའོ།།
གསུམ་པ་ནི། སྙིང་རྗེ་༔ ཞེས་རྐང་པ་གཅིག་སྟེ། སྙིང་རྗེ་ནི་ས་གཞི་ཅི་བཞིན་
དུ་བོན་ཐམས་ཅད་ཀྱི་གཞི་མར་བཞག་པར་བྱ་སྟེ། ས་གཞི་ནི་ཀུན་གྱི་གཞིར་གྱུར་པ།
ཀུན་བརྟེན་པ། ཕན་གནོད་མི་འཛིན་པ། དགོས་འདོད་འབྱུང་བ་བཞིན་དུ།
རང་བས་གཞན་ལ་བརྩེ་བའི་སྙིང་རྗེ་ཆེན་པོ་ནི་ཐེག་པ་ཆེན་པོའི་བོན་ཐམས་ཅད་
ཀྱི་གཞི་མར་གྱུར་པ། སངས་རྒྱས་དང་གཡུང་དྲུང་སེམས་དཔའ་རྣམས་ཀྱང་སྙིང་
རྗེ་ཆེན་པོ་ལ་བརྟེན་ནས་ས་ལམ་ལ་བགྲོད་ཅིང་སངས་རྒྱས་པ། སྙིང་རྗེ་དེ་དང་
2044



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལྡན་པ་ལ་ཕན་གནོད་གང་བྱས་ཀྱང་ཆགས་སྡང་མེད་པ། སངས་རྒྱས་དང་འཕགས་
པའི་ཡོན་ཏན་ཐམས་ཅད་ཐོབ་པའོ། །བཞི་པ་ནི། ཐབས་ནི༔ ཞེས་རྐང་པ་གཅིག་སྟེ།
ཐབས་ཕ་རོལ་ཏུ་ཕྱིན་པ་རྣམས་ནི་རྒྱགས་ཕྱེ་ལྟ་བུ་རྟག་ཏུ་བརྟེན་པར་བྱ་སྟེ།
རྒྱགས་ཕྱེ་བཟང་པོ་དེ་ནི་ཟོས་པས་བཀྲེས་པས་གདུངས་བ་སེལ་བ། ཟད་པ་མེད་པ།
སྟོབས་ཤད་རྒྱས་པ། སྲོག་འཚོ་བར་བྱེད་པ་བཞིན་དུ། ཐབས་ཕ་རོལ་ཏུ་ཕྱིན་པ་
དྲུག་གམ་བཅུ་ལ་བསླབ་པས་འཁོར་བའི་སྡུག་བསྔལ་གྱིས་གདུངས་བ་སེལ་བ།
སྤྱད་པས་ཟད་པ་མེད་པ། དགེ་བའི་སྟོབས་རྒྱས་པ། ཐར་པའི་སྲོག་འཚོ་བར་བྱེད་
དོ། །འདིར་སྙིང་རྗེ་སོགས་ཚད་མེད་བཞི་དང་། སྦྱིན་སོགས་ཕ་རོལ་ཕྱིན་པ་དྲུག་
རྣམས་ཅུང་ཟད་རྒྱུ་ཆེས་བཤད་དགོས་པ་འདུག་སྟེ། ཡི་གེ་མང་བས་དོགས་ནས་
མ་སྤྲོས་པས་ཁོ་བོས་བྱས་པའི་བརྒྱ་པའི་འགྲེལ་པ་སོགས་ལས་ཤེས་པར་བྱའོ། །
གསུམ་པ་ལུང་གིས་དོན་བསྡུ་བ་ནི། ཐམས་ཅད༑ ཞེས་རྐང་པ་གཅིག་སྟེ།
ཐམས་ཅད་མཁྱེན་པ་སྟོན་པའི་ཞལ་ནས། འཁོར་ཐམས་ཅད་ཀུན། ལྟ་བ་ནི་ཡས་
ཕུབ་ཅིག །སྤྱོད་པ་ནི་མས་འཛེག་ཅིག །གཞི་སྙིང་རྗེ་ཆེན་པོ་ལ་ལོངས་ཤིག །ཐབས་
ཕ་རོལ་ཏུ་ཕྱིན་པ་བཅུ་ལ་བསྒྲུབ་ཅིག །དོན་དེ་བཞི་དང་ལྡན་པའི་གང་ཟག་རྣམས་
ནི་གཤེན་རབ་ལགས་ཏེ། འཁོར་བ་ལས་གཏན་དུ་ཐར་བ་འགྱུར་རོ། །ཞེས་ཡིད་
ཀྱི་ཁྱེའུ་ཆུང་ལ་གསུངས་སོ།།
གཉིས་པ་ཐུགས་རྗེ་སེམས་དཔའ་དང་ཐུན་མོང་བའི་བསླབ་བྱ་ནི། བྱམས་འབུམ་
ལས། སྤྱོད་པ་ཀློང་ནས་མས་འཛེག་ཅིང་། ལྟ་བ་དབྱིངས་ནས་ཡས་དབུབ་སྟེ།།
སྙིང་རྗེ་ཆེ་ལ་གཞི་བླང་ནས། ཐབས་ནི་ཕ་རོལ་ཕྱིན་བཅུར་སྤྱད།། ཅེས་པ་ལས།
དང་པོ་སྤྱོད་པ་མས་ཡར་འཛེག་པ་ལ་གཉིས། བསླབ་པ་སྤྱི་ཁ་འཕངས་པ།
བསྡུས་པ་གསུམ་གྱི་དོན་བཤད་པའོ།།
25



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དང་པོ་ནི། སྤྱོད་པ༔ འདིར་མ་བཤད། ཞེས་བློ་ཀ་གཅིག་དང་རྐང་པ་གསུམ་སྟེ།
གཡུང་དྲུང་སེམས་དཔའི་ལུགས་ཀྱིས་སོ་ཐར་གྱི་སྡོམ་པ་གང་ལྕོག་དང་། ཐུགས་
རྗེ་སེམས་དཔའི་ལུགས་ཀྱིས་སྡོམ་པ་ཉི་ཤུ་པ་བསྲུང་བའི་ཐོག་ཏུ་གཞན་དུ་བསླབ་
པར་འདོད་ན། ཡེ་གཤེན་གྱི་བསླབ་པ་སུམ་བརྒྱ་དྲུག་ཅུ་པ་དང་། དེ་ལས་ཁྱད་པར་
གྱི་བསླབ་པ་བརྒྱ་དང་རྩ་བརྒྱད་པ་དང་། དེ་ཙམ་མ་ལྕོག་ན་བསྡུས་པ་ཉི་ཤུ་རྩ་བརྒྱད་
པ་དང་། དེ་ལས་ཡོངས་སུ་བསྡུས་པའི་སེམས་སྐྱེད་མ་བཞི་དང་། དེ་ལས་ཀྱང་ཡང་
དག་པར་བསྡུས་པ་སྡོམ་པ་སྣ་ཅིག་པ་ལ་སོགས་པ་གང་ལྕོག་བསྲུང་བ་སྟེ། དེ་ཡང་
སྤྲོས་མེད་ཀྱི་ལུགས་ལ་སོ་ཐར་གྱི་སྡོམ་པ་གང་རུང་གི་ཐོག་ཏུ་སྣ་གཅིག་པ་ལ་སོགས་
པ་རང་གི་བློ་དང་བསྟུན་ནས་བླང་ཞིང་། སེམས་དཔའི་ལུགས་ལ་ནི། སྡོམ་པ་ཉི་
ཤུ་པ་མ་ལྕོག་ན་ཡང་སྣ་གཅིག་པ་ལ་སོགས་རང་གི་བློ་དང་བསྟུན་ནས་བླང་ཆོག་
པར་བཤད་པ་ཡིན་ནོ། །དེའང་རྒྱས་པ་དང་འབྲིང་པོ་གཉིས་ཕྲ་བའི་ཕྱིར་འདིར་
ནི་མ་བཤད་ཀྱང་། དོན་དུ་གཞན་དོན་བྱེད་པ་ལ་འགལ་བའི་རིགས་ཡོད་ན་ཐམས་
ཅད་བསྡམ་པར་བྱ་སྟེ། བྱམས་མ་ལས། དོན་འབུམ་སེམས་སྡོམ་མཐའ་ཡས་བསྡམ།
ཞེས་སོ།།
གཉིས་པ་ལ་གསུམ། བསྡུས་པ། ཡོངས་བསྡུས། ཡང་དག་བསྡུས་པའོ།། དང་
པོ་ནི། བསྡུས་པ༔ སྤྱོད་པ་དམན། ཞེས་གློ་ཀ་གཉིས་དང་རྐང་པ་གསུམ་སྟེ།
བསྡུས་པ་ཉི་ཤུ་རྩ་བརྒྱད་ནི་བསླབ་པ་སུམ་བརྒྱ་དྲུག་ཅུ་ལས་བསྡུས་པ་ཡིན་ཏེ།
ཅི་ལྟར་བསྡུས་ཞེ་ན། ཉོན་མོངས་པ་དྲུག་ཅུ་ནི་དུག་ལྔ་ལ་འདུས་ཏེ་ཉོན་མོངས་
བརྒྱད་ཁྲི་བཞི་སྟོང་ཡང་དེར་མ་འདུས་པ་མེད་པས་སོ།། ཉོན་མོངས་དྲུག་ཅུ་འདི་
དཔེ་རྒན་རེ་རེ་ཙམ་ལས་དཔེ་ཕལ་ཆེ་ལས་ཆད་པས་བསླབ་པ་སུམ་བརྒྱ་དྲུག་ཅུ་
ཁ་མི་ལང་པ་སྣང་ངོ་། །སྡུག་བསྔལ་བཅུ་དྲུག་ནི། འཁོར་བའི་སྡུག་བསྔལ་དངོས་
206



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དང་
། དེ་ཡི་རྒྱུ་ཀུན་འབྱུང་ཉོན་མོངས་པ་གཉིས་ལ་འདུས་ཏེ། ཁམས་བརྒྱུད་ལས།
སྡུག་བསྔལ་ཤེས་པར་བྱའོ། །ཀུན་འབྱུང་སྤང་བར་བྱའོ། །ཞེས་འཁོར་བའི་རྒྱུ་འབྲས་
གཉིས་སུ་བསྟན་པས་སོ། །མ་རིག་པ་བཅུ་དྲུག་ནི། རྒྱུ་ལྷན་ཅིག་སྐྱེས་པའི་དང་།
རྐྱེན་ཀུན་ཏུ་བརྟགས་པའི་མ་རིག་པ་གཉིས་ལ་འདུས་ཏེ། དེ་གཉིས་ནི་བདེན་པ་
གཉིས་ཀྱི་དོན་ལ་རྨོངས་ཏེ། གནས་ལུགས་དང་ལས་འབྲས་ཀྱི་དོན་མ་མཐོང་བའི་
མ་རིག་པ་ཡིན་པས་སོ། །ངན་སྤྱོད་ལྔ་བཅུ་རྩ་གསུམ་ནི། སྒོ་གསུམ་གྱི་ལས་སྤྱོད་
མ་དག་པ་ལ་འདུས་ཏེ། སྒོ་གསུམ་གྱི་ལས་སྤྱོད་ངན་པ་བཀག་ན་དེ་དག་འགོག་
པས་སོ། །འཁོར་བའི་ཕྱོགས་བཞི་བཅུ་རྩ་དྲུག་ནི། འཇིག་རྟེན་པའི་བོན་བཅུ་ལ་
འདུས་ཏེ། བོན་བཅུ་ནི་རང་ལ་ཆགས་པ་དང་
། གཞན་ལ་སྡང་བ་གཉིས། དེ་བཞིན་
དུ་རང་ལ་བསྟོད་པ། གཞན་ལ་སྨོད་པ། རང་བདེ་བར་གཞུག་པ། གཞན་སྡུག་
ལ་སྦྱར་བ་དང་། རང་རྒྱལ་དུ་འཇུག་པ། གཞན་ཕམ་དུ་གཞུག་པ། རང་གལ་ཆེ་
བར་བྱེད་པ། གཞན་གཙིགས་མེད་དུ་བྱེད་པ་དང་བཅུའོ། །ལྟ་ལོག་གི་ཕྱོགས་དྲུག་
ཅུ་རྩ་བཞི་ནི། ལྟ་བ་རྟག་པར་ལྟ་བ་དང་ཆད་པར་ལྟ་བ་གཉིས་ལ་འདུས་ཏེ།
ལྟ་ལོག་སུམ་བརྒྱ་དྲུག་ཅུ་ཡང་དེ་གཉིས་ལ་མ་འདུས་པ་མེད་དེ། གཏན་ཚིགས་མདོ་
རྒྱུད་ལས། མཐའ་བརྒྱ་ཡང་བསྡུས་རྣམ་པ་གཉིས། འདིར་མ་འདུས་པ་གང་ཡང་
མེད། ཅེས་པས་སོ། །བདུད་ཀྱི་ལས་སྤྱོད་བཅུ་བདུན་ནི། བསམ་པ་ལོག་པ་དང་
སྦྱོར་བ་རྩུབ་པ་གཉིས་ལ་འདུས་ཏེ། སངས་རྒྱས་ཀྱི་བསྟན་པ་ལ་བསམ་པ་ལོག་ཅིང་
།
སྦྱོར་བ་རྩུབ་པས་སེམས་ཅན་ལ་གནོད་པ་བྱེད་པ་དེ་ནི་བདུད་ཀྱི་ལས་སྤྱོད་ཡིན
པས་སོ། །དམན་པའི་ལྟ་སྤྱོད་བརྒྱད་ཅུ་རྩ་བརྒྱད་ནི། ལྟ་བ་དམན་པ་དང་ནི་སྤྱོད་
པ་དམན་པ་གཉིས་ལ་འདུས་ཏེ། གང་ཟག་གི་བདག་མེད་ཙམ་ལས། བོན་གྱི་བདག་
ཏུལྟ་བ་དང་། རང་དོན་གཙོ་བྱེད་པའི་སྤྱོད་པ་གང་ཡིན་པ་དེ་དག་ནི་ལྟ་སྤྱོད་དམན་
207



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་ཡིན་པས་སོ། །དེ་ཡང་ཉོན་མོངས་ནི་བྱང་ཆུབ་སེམས་ཀྱི་ལྡོག་ཕྱོགས་ཏེ།
དུག་ལྔའི་དབང་དུ་གྱུར་ན་བྱང་ཆུབ་སེམས་ཀྱི་རྩ་བ་ཆད་པའི་ཕྱིར་རོ། །སྡུག་བསྔལ་
ནི་ཐར་པའི་ལྡོག་ཕྱོགས་ཏེ། སྡུག་བསྔལ་རྒྱུ་འབྲས་གཉིས་མ་སྤང་ན་ཐར་པ་མི་ཐོབ་
པའི་ཕྱིར་རོ། །མ་རིག་པ་ནི་རིག་པའི་ཡེ་ཤེས་ཀྱི་ལྡོག་ཕྱོགས་ཏེ། དྲང་ངེས་ཀྱི་དོན་
ཟབ་མོ་མི་མཐོང་བའི་ཕྱིར་རོ། །ངན་སྤྱོད་ནི་ཚོགས་གཉིས་ཀྱི་ལྡོག་ཕྱོགས་ཏེ།
བསོད་ནམས་མ་ཡིན་པའི་ལས་ཡིན་པའི་ཕྱིར་རོ། །འཁོར་ཕྱོགས་དང་ལྟ་ལོག་ནི་
ཡང་དག་པའི་ལྟ་སྤྱོད་ཀྱི་ལྡོག་ཕྱོགས་ཏེ་ལོག་པའི་ལྟ་སྤྱོད་ཡིན་པའི་ཕྱིར་རོ། །དམན་
པའི་ལས་སྤྱོད་ནི་ཐེག་ཆེན་སྤྱིའི་ལྡོག་ཕྱོགས་ཏེ། དེས་ཐམས་ཅད་མཁྱེན་པའི་གོ་
འཕང་ལ་རིང་དུ་བྱེད་པའི་ཕྱིར་རོ། །
གཉིས་པ་ནི། ཡོངས་བསྡུས༔ ཀུན་འདྲེན་འགྱུར། ཞེས་བློ་ཀ་གཅིག་དང་རྐང་
པ་གཅིག་སྟེ། ཡོངས་སུ་བསྡུས་པའི་སེམས་སྐྱེད་མ་བཞི་ནི། རྟུལ་ཤུགས་ཆེན་པོས་
འཁོར་བ་སྤང་པས་ཐར་པའི་ལམ་
མ་རྙེད་པ་དང་། རིག་པའི་སྒྲོན་མེས་མ་རིག་གི་
མུན་པ་བཅོམ་པས་དོན་དམ་པའི་གནས་ལུགས་རྟོགས་པ་དང་། ཚད་མེད་སྙིང་
རྗེས་དགྲ་གློ་བུར་བའི་གནོད་པ་དང་དུ་བླང་པས་བསོད་ནམས་ཀྱི་ཚོགས་ཆེན་པོ་
ཐོབ་པ་དང་། ཐུགས་རྗེ་ཆེན་པོའི་སྟོབས་ཀྱིས་རང་དོན་ཞི་བདེ་སྤང་ནས་བླ་ན་
མེད་པའི་བྱང་ཆུབ་ཏུ་སེམས་བསྐྱེད་པས་འཁོར་བ་མ་ལུས་པ་ཀུན་འདྲེན་པར་འགྱུར་
ཏེ། སེམས་ལུང་བསྟན་པའི་སྒྲོན་མ་ལས། རྣམ་རྟོག་གསོ་བ་རིག་པ་ཤེས་རབ་མ།།
འཁོར་བ་འདྲེན་པ་རྟུལ་ཤུགས་སྟོབས་ཀྱི་མ། འགྲོ་དྲུག་གསོ་བ་ཐུགས་རྗེ་རྒྱུན་གྱི་མ།།
དགྲ་ཚོགས་གཅོད་པ་ཚད་མེད་བཟོད་པའི་མ།། ཞེས་སོ།།
གསུམ་པ་ནི། རང་གཞན༔ ཡིན་པར་བཤད། ཅེས་རྐང་པ་གསུམ་སྟེ། རང་
དང་གཞན་གྱི་སེམས་བསད་པ་སྤང་ནས་ནི་གཞན་དོན་དུ་བླ་ན་མེད་པའི་བྱང་ཆུབ་
208



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
མཆོག་ཏུ་སེམས་བསྐྱེད་པ་ནི་བྱང་ཆུབ་སེམས་དཔའི་སྡོམ་པ་སྣ་ཅིག་པ་ཞེས་ཡིན་
པར་བཤད་དོ། །བྱམས་མ་ལས། ཡེ་གཤེན་དོན་འབུམ་སེམས་བསྐྱེད་གཙོ།།
རང་གཞན་སེམས་བསད་སྤང་བར་བྱ།། ཞེས་སོ།། དེའང་རང་གི་སེམས་བསད་
པ་ནི་ཞེ་སྡང་དྲག་པོ་སྐྱེ་ན་རང་གི་བྱང་ཆུབ་ཀྱི་སེམས་དཔེར་ན་རྩྭ་ཕུང་མེས་བསྲེགས་
པ་ལྟར་ཉམས་པར་འགྱུར་ཏེ། མུན་སེལ་ལས། ཞེ་སྡང་མེ་ཡིས་རང་གི་རྒྱུད་བསྲེགས་
ཤིང་། ཞེས་སོ།། གཞན་གྱི་སེམས་བསད་པ་ནི་གཞན་ལ་ཚིག་རྩུབ་དྲག་པོ་སྨྲ་ན་དེ་
ལ་ཁོང་ཁྲོ་སྐྱེ་ནས་དེའི་སེམས་བསད་པ་ན། རང་གི་སྡོམ་པ་ཉམས་པར་འགྱུར་བས་
ཚིག་རྩུབ་རྟག་ཏུ་སྤང་བར་བྱ་སྟེ། བཞི་བཅུ་པ་ལས། རྩུབ་མོའི་ཚིག་གིས་གཞན་
སེམས་བསད་པ་ན། བྱང་ཆུབ་སེམས་དཔའི་སྡོམ་པ་ཉམས་འགྱུར་བས།། དེ་ཕྱིར་
གཞན་གྱི་སེམས་ནི་གསོད་མི་རུང་།། ཚིག་རྩུབ་དྲག་པོ་རྒྱུན་དུ་སྤང་བར་བྱ། ཞེས་
སོ། གཉིས་པ་ལྟ་བ་ནི། ཡེ་ནས་སྣང་ཞིང་སྲིད་པ་ཐམས་ཅད་རང་གི་སེམས་ཡིན་
ལ།
སེམས་ནི་གང་ཡང་མ་ཡིན་ཏེ། དུས་གསུམ་འཕོ་འགྱུར་དང་བྲལ་བར་གནས་
པའོ། །གཞི་སྙིང་རྗེ་དང་ཐབས་ཕ་རོལ་ཕྱིན་པ་གཉིས་ནི་གོང་ལྟར་རོ། །དེས་
ན་ཐུགས་རྗེ་སེམས་དཔའ་དང་གཡུང་དྲུང་སེམས་དཔའ་སྤྲོས་མེད་གཉིས་ཀྱི་ལྟ་
བ་ལ་སོགས་པས། སྤྱོད་ཚུལ་འདི་ལྟར་འཐད་པ་ཡིན་ལ། མདོ་ལས་ཡི་དྭགས་དང་
དུད་འགྲོའི་གཡུང་དྲུང་སེམས་དཔའ་བཤད་ཀྱང་སྐྱབས་འགྲོ་ལ་སོགས་པའི་སྡོམ་
པ་སྣ་རེ་བསྲུང་བ་ལ་དེ་ལྟར་བཤད་པ་སྟེ། དེ་ལྟ་བུ་རྣམས་ནི་རེ་ཞིག་དགོངས་པའོ། །
དོན་གསུམ་པ་མདོ་ཁུངས་ནས་བཤད་པའི་བསླབ་བྱ་ལ་གཉིས། སྤང་བྱ་དང་།
བླང་བྱའོ། །དང་པོ་ལ་གསུམ་མདོར་བསྟན་དང་། རྒྱས་བཤད་དང་། རྩོད་པ་སྤང་
བའོ། །དང་པོ་ནི། མདོ་ལས༔ རྩེ་གཅིག་གོ །ཞེས་ཟློ་ཀ་གཅིག་སྟེ། མདོ་གཟེར་
མིག་ལས་གསུངས་པའི་སྤང་བྱ་ལ་བཙུན་མོ་འགུ་ལིང་མ་ཏི་དང་། རྒྱལ་པོ་གཏོ་
209



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བུ་དོད་དེ་དང་། དགེ་བསྙེན་ཁྱབ་པའི་བཅས་ལྟུང་ལ་བདུན་གསུམ་ཉི་ཤུ་རྩ་གཅིག་
ཡོད་པ་ཡིན་ཏེ། རྒྱས་བཤད་ཀྱི་སྐབས་ནས་འབྱུང་བ་ལྟར་རོ།།
གཉིས་པ་རྒྱས་བཤད་ལ་གསུམ་སྟེ། དང་པོ་འགུ་ལིང་མའི་བཅས་ལྟུང་བདུན་ནི།
སེམས་ལ༔ ཡང་ཡང་འཐབ། ཅེས་ཤློ་ཀ་གཅིག་དང་རྐང་པ་གཉིས་ཏེ། གང་ཞིག་
ཡིན་ཀྱང་རུང་སྟེ་རང་ལ་ནོངས་པ་མེད་བཞིན་དུ་གཞན་གྱིས་བརྡུང་བརྡེག་བྱེད་
པའམ་ནོར་ཕྲོག་པ་ལྟ་བུའི་གནོད་པ་བྱེད་པ་ན། དེ་ཉིད་སེམས་ལ་བརྣག་སྟེ་བསམ་
ནས་དེ་ལ་སྙིང་ན་བ་དང་། དེ་ལ་ཡང་ནས་ཡང་དུ་སྨོད་པ་དང་། དེ་ཡི་བསྟན་པའམ་
བཤོལ་སྲོལ་བཟང་པོ་བསྣུབས་པར་བྱེད་པ་དང་། དེ་ཉིད་གནས་ཁང་ནས་ཕྱུང་
ནས་གཞན་དུ་སྐྲད་པ་དང་། རྡོ་དབྱུགས་ལ་སོགས་པས་རྡེག་འཚོགས་བྱེད་པའམ་
དེ་བཞིན་དུ་ངག་ཏུ་རྒྱོབ་ཅིག་སོད་ཅིག་ལྟ་བུ་སྨྲ་བ་དང་
། གཞན་དག་ལའང་བསྐུལ་
མར་བྱེད་ནས་དེ་བཞིན་དུ་བྱེད་དུ་བཅུག་པ་དང་། གཞན་གྱིས་འཆོས་ཀྱང་མི་ཉན་
པར་ལུས་སམ་ངག་གིས་ཡང་ཡང་འཐབ་པ་དང་བདུན་ནོ། །གཉིས་པ་གཏོ་བུའི་
བཅས་ལྟུང་བདུན་ནི། གདུག་པའི༔ ཆེ་འབྲིང་ཆུང་། ཞེས་ཀློ་ཀ་གཉིས་ཏེ། རང་
ལ་གནོད་པ་བྱེད་པ་ལ་གདུག་པའི་སེམས་ནི་མི་སྤང་བར་འཆང་བར་བྱེད་པ་དང་།
གྲོང་ནི་ཁྱིམ་གཅིག་པ་དང་ལྗོངས་ནི་མི་རིགས་བཞི་གནས་པ་དང་། གྲོང་ཁྱེར་ནི་
བཟོ་སྣ་ཐམས་ཅད་ཡོད་པའི་གནས་དང་
། གྲོང་བརྡལ་ནི་ཚོང་པ་སྣ་ཚོགས་པ་འདུ་
བའི་གནས། དེ་ལྟ་བུ་ཡུལ་ཁམས་རྣམས་འཇོམས་པར་བྱེད་པ་དང་། འཐབ་འཁྲུག་
དང་ནི་ཡུལ་ཁམས་ཀྱི་རྩོད་པ་སློང་བ་དང་། གཞན་དག་སུའང་རུང་སྟེ་ཡུལ་ཞིང་
དང་ལོངས་སྤྱོད་ནོར་དང་འཕྲལ་བར་བྱེད་པ་དང་། དྲང་སྲོང་ཁྲིམས་ལྡན་གྱི་ཁྲིམས་
ཕོག་ན་ཅི་སྨོས། དེ་དང་ཁྲིམས་འཆལ་པ་དག་ལ་སྡང་སེམས་ཀྱིས་དེའི་ངུར་སྨྲིག་
འཕྲོག་པའམ་ཆོད་པས་གཅོད་དང་གཅོད་དུ་འཇུག་པ་དང་། ཡུལ་མཆོག་བཞི་
210



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཡི་དཀོར་ཏེ་དེའི་ཕྱོགས་སུ་བསྔོས་པའི་རྫས་བགྲངས་སུ་རུང་བ་དག་རང་གིས་མི་
དབང་བར་ཤེས་བཞིན་དུ་དེ་ལས་བླང་པའམ་གཞན་དག་གིས་མཆོད་པའི་རྫས་
གང་ཞིག་འཕྲོག་པ་དང་། སེམས་ཅན་གཞན་གྱི་བདེ་བ་དང་བདེ་བའི་རྒྱུ་གང་ཞིག་
དང་དགེ་བ་ལ་སོགས་བྱེད་དུ་མི་སྟེར་ནས་བསོད་ནམས་འཕྲོག་པ་དང་བདུན་
ནོ། །དེ་རྣམས་ལུས་ངག་ཡིད་ཀྱིས་ཉེས་པ་ལ་རིམ་བཞིན་ལྟུང་བ་ཆེ་འབྲིང་ཆུང་
གསུམ་དུ་བཞག་གོ །
གསུམ་པ་དགེ་བསྙེན་ཁྱབ་པའི་བཅས་ལྟུང་བདུན་ནི། སངས་རྒྱས༔ ལོག་པར་
བསྟན། ཞེས་བློ་ཀ་གཅིག་དང་རྐང་པ་གཉིས་ཏེ། རྫོགས་པའི་སངས་རྒྱས་དང་
དེས་གསུངས་པའི་བོན་ལ་སོགས་པ་མེད་པར་ལྟ་བ་དང་། བོན་ལ་ཕྱིན་ཅི་ལོག་
ཏུ་མཐོང་ནས་ལོག་པར་ལྟ་བར་བྱེད་པ་དང་། ལོག་པའི་བསྟན་པ་ལ་ཡང་དག་
གི་སྒྲོ་བཏགས་ཤིང་ཡང་དག་ལ་ལོག་པའི་སྐུར་པ་བཏབ་པ་དང་། སངས་རྒྱས་ཀྱི་
བསྟན་པ་དེ་ལ་སྤྱད་པས་ཚེ་ཕྱི་མ་ལ་མི་ཕན་བསམ་པ་དང་། བོན་དེ་ཉིད་རྫུན་ཡིན་
པས་དེར་བོར་ཞིག་ཅེས་གཞན་དག་ལ་བརྗོད་པ་དང་། བོན་མིན་བོན་ལྟར་བཅོས་
ཤིང་གཡོ་སྒྱུ་ཆེ་ཐབས་བསྒྲུབ་པ་དང་། སེམས་ཅན་དད་པ་ཅན་ལ་ལམ་ལོག་པར་
བསྟན་པ་དང་བདུན་ནོ། །གསུམ་པ་ནི། དེ་དག༔ འགལ་མེད་དགོས། ཞེས་རྐང་
པ་གཉིས་ཏེ། དེ་དག་བཅས་ལྟུང་དུ་མི་འགྲོ་ཟེར་ན། སྟོན་པའི་དྲུང་དུ་རང་རང་
གིས་ཁས་བླངས་སམ་མ་བླངས། ཕྱི་མ་ལྟར་ན་མ་གྲུབ་སྟེ། རིམ་བཞིན་དང་པོ་བཙུན་
མོས་སྡོམ་པ་མནོས་པ་ཡིན་ཏེ། མདོ་ལས། རྒྱལ་པོ་དང་བཙུན་མོ་དང་། སྲས་མིང་
སྲིང་དང་། གྲོང་ཁྱེར་གདལ་ཁྱབ་ཀུན་སྤྲོའི་མི་རྣམས་ཀྱིས་སྡོམ་པ་ནི་མནོས་
སོ། །ཞེས་འདིའི་སྡོམ་པ་ནི་བྱང་ཆུབ་སེམས་དཔའ་ཁྱིམ་ལ་བརྟེན་པའི་སྡོམ་
པའོ། །གཉིས་པ་གཏོ་བུས་སྟོན་པ་ལ་ཞུས་པ་ནི། མདོ་ལས། སྟོན་པས་བཀའ་སྩལ་
21 1



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་བཞིན་དུ་སྡིག་པ་སྤོང་ལ་དགེ་བ་ལ་སྤྱོད་དོ། །ཞེས་ཁས་བླངས་སོ། །སྟོན་པའི་
ཞལ་ནས། དཔང་པོའི་དྲུང་དུ་ཁས་བླངས་པ།། ཁས་བླངས་མ་ཡིན་དམ་བཅས་
ཡིན།། དམ་ལས་འགལ་ན་འབྲས་བུ་ཚིག །སྐྱེ་བ་ལྔ་བརྒྱུར་ངན་སོང་བརྒྱུད།།
གར་སྐྱེས་བསླུ་བ་རྒྱུན་དུ་འོང་། ད་ནི་དམ་ལ་མ་འགལ་ཅིག །ཅེས་དང་། བདག་
གི་སློབ་བུ་གཏོ་བུ་དོད་དེ་འདི། ཞེས་པས་སོ། །གསུམ་པ་ཁྱབ་པས་ཀྱང་གཡོ་ཐབས་
ཀྱིས་སྡོམ་པ་མནོས་པ་ཡིན་ཏེ། ཡང་མདོ་ལས། སེམས་ལ་དད་པ་མ་སྐྱེས་པར།།
སྟོན་པའི་དྲུང་དུ་ཁ་ཡིས་བླངས།། གཤེན་རབ་སྟོན་པས་བཀའ་སྩལ་པ། ཁས་བླངས་
དམ་བཅས་གཞུང་ཚུགས་ཀྱིས། ཁྲིམས་མ་ཐུབ་པ་ཕྱིར་ལྡོག་ན།། རང་ལ་རང་གི་
མེས་བསྲེག་ཡིན། ཞེས་པས་སོ། དང་པོ་ལྟར་ན་རང་རང་གི་དམ་བཅས་པ་ལ་འགལ་
བ་མེད་པ་དགོས་པ་ལ། ཁས་བླངས་ཉམས་ནས་རྣམ་སྨིན་འཕྲལ་དང་བརྒྱུད་ནས་
བྱུང་འདུག་པས་ཕྱིར་རོ། །མདོའི་བཅས་ལྟུང་གི་ལུང་རྣམས་ཡི་གེའི་ཁུར་གྱིས་མ་
དྲངས་སོ། །
གཉིས་པ་བླང་བྱ་ནི། བླང་བྱ༔ ཕན་གདགས་བྱ། ཞེས་རྐང་པ་གཉིས་ཏེ།
མདོ་ལས། ཕན་གྱི་གདགས་ལུགས་རྣམ་པ་གཉིས་ལས་མེད།། གདགས་པ་དང་
ནི་གདགས་པ་ཆེན་པོའོ།། ཞེས་བྱང་ཆུབ་སེམས་དཔའི་བླང་བྱ་དེ་ལ་གཉིས་ལས།
དང་པོ་གནས་སྐབས་ཀྱི་ཕན་གདགས་པ་ནི། འགྲོ་བ་གཞན་དག་གང་ལའང་གནས་
སྐབས་གནས་མལ་དང་ཟས་གོས་ལ་སོགས་ཟང་ཟིང་གིས་ཕན་གདགས་པ་དང་།
གཏོ་དཔྱད་ལ་སོགས་བོན་གྱིས་ཕན་གདགས་པར་བྱ་བའོ།།
གཉིས་པ་མཐར་ཐུག་གི་གདགས་པ་ཆེན་པོ་ནི། གདགས་པ། ལམ་ལ་བཀྲི།
ཞེས་རྐང་པ་གཉིས་ཏེ། སེམས་ཅན་རྣམས་ལ་ཕན་གདགས་པ་ཆེན་པོ་ནི། བསྡུ་
བའི་དངོས་པོ་བཞི་ལ་བརྟེན་ནས་འགྲོ་བ་རྣམས་ཐར་པའི་ལམ་ལ་བཀྲི་བ་སྟེ།
212



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བསྡུ་དངོས་བཞི་ནི། ཡེ་ཁྲིའི་ལ་བཟླ་ལས། སྦྱིན་པའི་གཡབ་མོས་ལེགས་བོས་ཤིང་།།
སྙན་པར་སྨྲ་བའི་གཏམ་སྨྲས་ནས།། དོན་ཡོད་སྤྱོད་པས་བག་ཕབ་སྟེ།། དེ་མཐུན་
བློ་གྲོས་ངེས་པར་གདབ། ཅེས་སོ།།
དོན་བཞི་པ་ཟབ་མོའི་གཞུང་ལས་བཤད་པ་ལ་གཉིས། མདོར་བསྟན་པ།
རྒྱས་པར་བཤད་པའོ། །དང་པོ་ནི། ཟབ་མོའི༔ རྐང་པ་གཅིག་སྟེ། ཟབ་མོ་ཐེག་ཆེན་
གྱི་གཞུང་ལས་བཤད་པའི་བསླབ་བྱ་དེ་གང་ཞེ་ན་རྒྱས་བཤད་ནས་འབྱུང་བ་ལྟར་རོ།།
གཉིས་པ་ལ་གསུམ། སྤང་བྱ་བཞི། བླང་བྱ་བཞི། སེམས་སྐྱེད་མ་བཞིའོ། །དང་
པོ་ནི། ཉོན་མོངས༔ འདོད་པ་སྤང་། ཞེས་རྐང་པ་གསུམ་སྟེ། ཡུལ་ཡིད་དུ་འོང་
བ་ལ་ཆགས་པ། མི་འོང་བ་ལ་སྡང་བ། རང་བས་མཐོ་བ་ལ་སྨོད་པ། རང་བས་
དམའ་བ་ལ་བརྙས་པ། བར་མ་རྣམས་ལ་ཕན་བཏག་གནོད་སྐྱེལ་གང་ཡང་མེད་
པ་དེ་ནི་ཉོན་མོངས་པ་དུག་ལྔ་སྟེ་དེ་དང་། གང་ཟག་དང་བོན་གྱི་བདག་ཏུ་ལྟ་
བ་གཉིས་དང་། འཁོར་བ་ལ་ཆགས་ནས་སངས་རྒྱས་མི་འདོད་པ་དང་། འདོད་
ཀྱང་དེ་ནི་རང་གི་དོན་དུ་འདོད་པ་དང་བཞི་ནི་བྱང་ཆུབ་སེམས་དཔའ་རྣམས་ཀྱིས་
རྟག་ཏུ་སྤང་བར་བྱའོ། །
གཉིས་པ་ནི། འཁོར་བར༔ གདབ་པའོ། །ཞེས་རྐང་པ་གསུམ་སྟེ། འཁོར་བ་
ལ་བཙོན་ར་ལྟ་བུའི་འདུ་ཤེས་ཀྱིས་དེ་ལ་ངེས་པར་འབྱུང་འདོད་ཀྱི་བློ་དང་།
ཤེས་རབ་སྟོང་པ་ཉིད་རྒྱུད་ལ་བསྐྱེད་པ་དང་། རང་བས་གཞན་ལ་བརྩེ་བའི་སྙིང་
རྗེའི་ཤུགས་བསྐྱེད་པ་དང་། སེམས་ཅན་དཔག་མེད་འདྲེན་པའི་སྟོན་པར་གྱུར་
ཅིག་ལྟ་བུའི་སྨོན་ལམ་ནི་བླ་ན་མེད་པར་གདབ་པར་བྱའོ།།
གསུམ་པ་ནི། སེམས་སྐྱེད༔ ཞེས་རྐང་པ་གཅིག་སྟེ། སེམས་སྐྱེད་མ་བཞི་ནི་གོང་
དུ་བསྟན་ཟིན་པ་ཅི་བཞིན་ནོ། །གསུམ་པ་དོན་བསྡུ་བ་ནི། བསྡུ་ན༔ རྐང་པ་གཅིག་
21



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྟེ། བྱང་ཆུབ་སེམས་དཔའི་བསླབ་བྱ་མཐའ་དག་ཡོངས་སུ་བསྡུ་ན། སེམས་ཅན་
གྱི་དོན་དུ་འགྱུར་བའི་མཐུན་ཕྱོགས་ཀྱི་བསླབ་བྱ་ཀུན་དང་དུ་བླང་ཞིང་། མི་མཐུན་
ཕྱོགས་ཐམས་ཅད་ཡོངས་སུ་སྤོང་བ་སྟེ། བསླབ་བྱ་ལ་སྤང་བླང་གཉིས་སུ་འདུས་
པའི་ཕྱིར་ཏེ། ཚིག་བཞིའི་མདོ་ལས། བསླབ་བྱ་སྤང་བླང་གཉིས་སུ་སྟེ།། དུག་ལས་
གྱུར་པའི་ལས་ཀུན་སྤང་། སྨན་ལས་གྱུར་པའི་ལས་ཀུན་བླང་
། ཞེས་སོ། བྱང་ཆུབ་
ཀྱི་སེམས་ཐོབ་པ་མི་ཉམས་པར་བསྲུང་བ་ཞེས་བྱ་སྟེ། སྐབས་བར་མའི་དོན་གསལ་
བར་བཤད་པའོ། །
རྩ་བའི་ས་བཅད་གསུམ་པ་ཉམས་ན་གསོ་ཐབས་བཤད་པ་ལ་གཉིས། མདོར་
བསྟན་པ། རྒྱས་པར་བཤད་པའོ། །དང་པོ་ནི། ཐ་མར༔ རྐང་པ་གཅིག་སྟེ།
གོང་དུ་བཤད་པའི་བསླབ་བྱ་ཐམས་ཅད་ཤེས་པར་བྱས་ནས་སྡོམ་པ་མི་ཉམས་པར་
བསྲུང་ཞིང། གལ་ཏེ་ཉམས་ན་འཆད་འགྱུར་ལྟར་གསོ་ཐབས་ལ་ནི་འབད་པར་བྱའོ། །
གཉིས་པ་རྒྱས་བཤད་ལ། མ་ཤེས་པ་དང་། ཤེས་པའི་ལས་སོ། །དང་པོ་ནི།
གང་ཞིག༔ ཉེས་འགལ་ཆུང་། ཞེས་རྐང་པ་གཉིས་ཏེ། གང་ཞིག་སྐྱོན་ཡོན་མ་ཤེས་
ཤིང་ཕན་གནོད་གང་ཡང་ལུང་མ་བསྟན་པའི་ལྟུང་བའི་རྒྱུར་གྱུར་པ་རྣམས་ལས་
འདས་པ་དག་ནི། ལྟུང་མེད་མ་ཡིན་ཀྱང་ལྟུང་བ་དངོས་ལས་ཉེས་འགལ་ཆུང་བ་སྟེ།
ཤེས་བཞིན་དུ་བགྱིས་པ་མ་ཡིན་པའི་ཕྱིར་ཏེ། ཚིག་བཞིའི་མདོ་ལས། སྐྱོན་ཡོན་
མ་ཤེས་ལུང་མ་བསྟན། དེ་ལས་ཉེས་དང་ཉམས་འགལ་ཆུང་།། ཞེས་དང་། རྣམ་
པར་རྒྱལ་བ་ལས། ཤེས་བཞིན་བགྱིས་པ་མ་ཡིན་པས། དངོས་པོའི་ནོངས་པ་ཙམ་
ནི་མེད། ཅེས་སོ།། གཉིས་པ་ལ་བཞི། ལྟུང་བ་འབྱུང་བའི་རང་བཞིན། གནང་
བཀག་ཤེས་ནས་བསླབ་ཚུལ། ལྟུང་བ་ཕྱིར་བཅོས་ཐབས། ཉམས་ཐུབ་ཀྱི་སྐྱོན་
ཡོན་བཤད་པའོ། །
214



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དང་པོ་ནི། ཤེས་བཞིན༔ ཉེས་པ་མེད། ཅེས་རྐང་པ་གཉིས་ཏེ། བརྟགས་ཤིང་
དཔྱད་ནས་ཤེས་བཞིན་དུ་དགག་སྒྲུབ་ལས་འདས་ཏེ། བསམ་སྦྱོར་གཉིས་ཀ་མི་
དགེ་བ་ཚད་ཡོད་དུ་དོར་བ་ཐམས་ཅད་ནི། ལྟུང་བ་འབའ་ཞིག་སྟེ། ཤིན་ཏུ་ལྕི་སྟེ།
ཚིག་བཞིའི་མདོ་ལས། གང་ཞིག་རྒྱུ་འབྲས་བསྲུང་ཤེས་ནས།། དེ་དག་ཚད་ཡོད་
དོར་གྱུར་ན། ཤེས་བཞིན་དུག་ལ་འཐུང་བ་ཡིན།། ཞེས་སོ། དེའང་སྨན་པས་ནད་
པ་ལ་བརྩེ་བས་གཏར་སྲེག་བྱེད་པ་ལྟ་བུ་བསམ་པ་དགེ་བ་སྟེ། སྙིང་བརྩེ་ལྡན་ན་
སྦྱོར་བས་མི་དགེ་བར་གྱུར་ཀྱང་ཉེས་པ་མེད་པ་སྟེ། སྡུད་པ་ལས། སྙིང་རྗེ་ལྡན་ཞིང་
བྱམས་ཕྱིར་ན། སེམས་དགེ་ཉེས་པ་མེད་པའོ། །ཞེས་སོ།།
གཉིས་པ་ནི། ཆུང་ངུའི༔ དེའི་གཟུགས་བརྙན། ཞེས་བློ་ཀ་གཉིས་ཏེ། དོན་
ཆུང་ངུ་བསྒྲུབ་པའི་དོན་དུ་དོན་ཆེན་པོ་གཏོང་བ་མིན་ཏེ། དཔེར་ན་ཟང་ཟིང་གི་
སྦྱིན་པ་གཏོང་བའི་ཆེད་དུ་མ་བྱིན་པ་བླང་བ་མི་བྱ་བ་ལྟ་བུ་སྟེ། ཚིག་བཞི་ལས།
ཆུང་ངུའི་དོན་དུ་ཚེ་མི་གཏོང་། གཙོ་ཆེ་གཞན་གྱི་དོན་དུ་བསམ། ཞེས་སོ། གཞན་
གྱི་སྲོག་སྐྱོབ་པའི་ཆེད་དུ་རྫུན་སྨྲ་བ་ལྟ་བུ། དོན་ཆེན་བསྒྲུབ་པ་ལ་དོན་ཆུང་བཏང་
བར་བྱས་ཀྱང་། དེ་ནི་ལྟུང་བའི་གཟུགས་བརྙན་ཏེ་དོན་ལ་ལྟུང་བ་མེད་པ་ཡིན་
ནོ། །དེའང་རང་འདོད་མེད་ཅིང་གཞན་ཕན་སེམས་ཀྱིས་ཟིན་པ་ན། བྱང་ཆུབ་
སེམས་དཔའ་ལ་ལུས་དང་ངག་གི་མི་དགེ་བ་བདུན་པོ་གནང་བའི་སྐབས་ཡོད་དེ།
ནད་ལ་སྨན་དུ་འགྲོ་བ་ལྟ་བུའི་སེམས་ཅན་གྱི་དོན་དུ་འགྱུར་བ་དང་། ཐེག་པ་གོང་
མའི་དགོས་པ་ཁྱད་པར་ཅན་ཡོད་ན། ལུས་ངག་གི་ཁ་ན་མ་ཐོ་བ་ཐམས་ཅ་
ས་ཅད་གནོང་
བའི་ཕྱིར་ཏེ། དྲི་མེད་ལས། ནད་ལ་སྨན་དུ་འགྲོ་བ་དང་།། ཐེག་པ་གོང་དུ་སྤར་
ནས་སུ།། དེ་མེད་གཞན་ལ་དགག་པར་ཤེས།། ཞེས་སོ།། འོ་ན་དེ་ལས་གཞན་ཡིད་
ཀྱི་མི་དགེ་བ་གསུམ་གནང་བ་ཡོད་དམ། ཞེ་ན། དེ་ནི་གནང་བའི་སྐབས་དུས་ནམ་
21 5



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཡང་ཡོད་པ་མིན་ཏེ། སེམས་མ་དགེ་ན་ལུས་ངག་གིས་དགེ་བ་ལྟ་བུ་ཞིག་བྱས་ཀྱང་
དོན་ལ་མི་དགེ་བར་འགྱུར་བའོ། །ལས་དང་པོ་བས་མགོ་དང་ཡན་ལག་སོགས་གཏོང་
བ་མི་ནུས་པས་བརྩོན་པའི་ཡུལ་མིན་པས་དེ་ལས་ལྡོག་ནས་གཏོང་བ་མ་བྱས་ཀྱང་
ལྟུང་མེད་ཡིན་ལ། ལས་དང་པོ་བས་ནུས་པ་མིན་བཞིན་དུ་མགོ་ལག་སོགས་ག
བ་དེ་ལ་བརྩོན་པས་འབད་པར་བྱས་ཀྱང་། ཀུན་སློང་གནག་ན་སྦྱོར་བ་དཀར་ཡང་
ལྟུང་བ་མེད་པའི་གཟུགས་བརྙན་ཏེ་དོན་ལ་ལྟུང་བ་ཡིན་ནོ། །སྤྱིར་སེམས་སྐྱེད་ལ་
ལྟུང་བ་མུ་བཞི་ཡོད་དེ། བྱང་ཆུབ་སེམས་དཔའི་ཚུལ་ཁྲིམས་གསུམ་ལ་དཔེ་སྦྱར་ན།
སྡོམ་པའི་ཚུལ་ཁྲིམས་ལ། སྙིང་རྗེའི་མི་གསོད་པ་ལྟུང་མེད། ཞེ་སྡང་གིས་གསོད་
པ་ལྟུང་བ། ཕན་སེམས་ཀྱིས་གསོད་ན་ལྟུང་བའི་གཟུགས་བརྙན། གཞན་ལ་ཕན་
ཀྱང་བསམ་ངན་གྱིས་མི་གསོད་པ་ལྟུང་མེད་ཀྱི་གཟུགས་བརྙན་ནོ། །དགེ་བ་བོན་
སྡུད་ལ་བསམ་དག་གིས་སྟེར་བ་ལྟུང་མེད། སེར་སྣས་མི་སྦྱིན་པ་ལྟུང་བ། ཕན་སེམས་
ཀྱིས་མི་སྟེར་བ་ལྟུང་བའི་གཟུགས་བརྙན། གཞན་ལ་གནོད་ཕྱིར་སྟེར་བ་ལྟུང་མེད་
ཀྱི་གཟུགས་བརྙན་ནོ། །སེམས་ཅན་དོན་བྱེད་ལ། བརྩེ་བས་ནད་གཡོག་བྱེད་པ་
ལྟུང་མེད། ནད་གཡོག་མ་བྱས་པ་ལྟུང་བ། དོན་ཆེན་སྒྲུབ་ཕྱིར་ནད་གཡོག་མ་བྱས་
པ་ལྟུང་བའི་གཟུགས་བརྙན། ནད་གཡོག་གཞན་ཡོད་བཞིན་དུ་རང་གི་ཀློག་སྤོང་བ་
སོགས་དོན་ཆེན་དོར་ནས་ནད་གཡོག་བྱས་ན་ལྟུང་མེད་ཀྱི་གཟུགས་བརྙན་ཡིན་ནོ།
གསུམ་པ་ལ་གཉིས། གཏོང་རྒྱུ་ངོས་བཟུང་བ། ཉེས་ལྟུང་ཕྱིར་བཅོས་ཚུལ་
ལོ། །དང་པོ་ལ་གཉིས། སྤྱི་དང་། དགོས་སུ་སྨོན་འཇུག་གི་སྡོམ་པ་གཏོང་མི་གཏོང་
དཔྱད་པའོ། །དང་པོ་ནི། སྤྱིར་བྱང་ཆུབ་སེམས་དཔའི་སྡོམ་པ་ལ། སོ་ཐར་ཆོ་ག་
དང་ཐུན་མོང་པ་དང་། ཆོ་ག་ཐུན་མོང་མ་ཡིན་པ་དང་། དབང་བསྐུར་ཆོ་ག་དང་
ཐུན་མོང་པ་དང་གསུམ་དུ་ཡོད་པ་ལས། དང་པོ་ནི། ལྷ་རིན་པོ་ཆེས་སེམས་ཅན་
216



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
T
ཐམས་ཅད་ཀྱི་དོན་དུ་སོ་སོ་ཐར་པའི་སྡོམ་པ་བསྲུང་ངོ་སྙམ་དུ་སེམས་བསྐྱེད་ཀྱིས་
ཟིན་པའི་ཚུལ་ཁྲིམས་ནི་གཡུང་དྲུང་སེམས་དཔའི་སོ་སོ་ཐར་པ་ཡིན། ཞེས་པ་ལྟ་
བུ་ནི་སོ་ཐར་དང་ཆོ་ག་ཐུན་མོང་གི་བྱང་སྡོམ་ཡིན་ལ། གཉིས་པ་ནི། བྱང་སྡོམ་
དངོས་ཀྱི་ཆོ་ག་ལས་ཐོབ་པའི་སྨོན་འཇུག་གི་སྡོམ་པ་ལྟ་བུ་དང་། གསུམ་པ་ནི།
དབང་བསྐུར་གྱི་ཆོ་གའི་སྟ་གོན་གྱི་དུས་སུ་ཐོབ་པའི་བྱང་སྡོམ་དང་། དངོས་གཞི་
སྔགས་སྡོམ་ལྟ་བུའོ། །དེས་ན་དེ་དག་གི་གཏོང་ཚུལ་ཅུང་ཟད་བཤད་ན། སྤྱིར་བྱང་
ཆུབ་སེམས་དཔའི་སྡོམ་པར་གནས་འགྱུར་རྒྱུའི་སོ་ཐར་ནི། བསླབ་པ་ཕུལ་བ་སོགས་
དུས་ལྔའི་ཚེ་ན་གཏོང་སྟེ། དེའི་ཚེ་གཏོང་རྒྱུ་བྱུང་བའི་ཕྱིར་རོ། །དེའི་དུས་སུ་བྱང་
སྡོམ་ནི་མི་གཏོང་སྟེ། གཏོང་རྒྱུ་མ་བྱུང་བའི་ཕྱིར། བྱང་སྡོམ་ནི་ཇི་སྲིད་སངས་མ་
རྒྱས་ཀྱི་བར་དུ་ཁས་བླངས་པ་ལས་སྐྱེ་བའི་ཕྱིར་སྟེ། རྒྱུད་ལས། སེམས་སྐྱེད་འཁོར་
བ་མ་སྟོང་བར་དུ་སྐྱོང་། ཞེས་སོ། ཆོ་ག་སོ་ཐར་དང་ཐུན་མོང་བའི་གཡུང་དྲུང་
སེམས་དཔའི་སོ་སོ་ཐར་པ་འདི་ཡང་ཤི་འཕོས་ནས་གཏོང་སྟེ། ཐེག་ཆེན་སོ་ཐར་
ལ་བསམ་པ་སེམས་བསྐྱེད་ཀྱིས་ཟིན་པ་མ་གཏོགས། ཆོ་ག་འོག་མ་གནས་འགྱུར་
རྒྱུའི་སོ་ཐར་དང་གཅིག་པའི་ཕྱིར་རོ། །དབང་བསྐུར་ཆོ་ག་དང་ཐུན་མོང་བའི་བྱང་
སྡོམ་ཡང་། སྔགས་སྡོམ་ལ་རྩ་ལྟུང་བྱུང་བས་སྔགས་སྡོམ་གཏོང་པས་དེས་ཁྱབ་བོ། །
གཉིས་པ་ལ་གཉིས། སྨོན་སེམས་བཏང་བའི་རྒྱུ། ཀུན་དཀྲིས་ཆེ་ཆུང་གི་སྡོམ་
པ་གཏོང་མི་གཏོང་དཔྱད་པའོ། །དང་པོ་ནི། སྨོན་པའི་{ གཏོང་འགྱུར། ཞེས་
རྐང་པ་གཉིས་ཏེ། སྨོན་པའི་སེམས་སྐྱེད་གཏང་བའི་རྒྱུ་གང་ཞེ་ན། ཡང་རྩེ་ལས།
སེམས་བསྐྱེད་འཆོལ་བའི་རྒྱུ། སེམས་ཅན་ལ་སྙིང་རྗེ་ལོག་པ་དང་། ཞེ་སྡང་ཉིད་
ཚད་ལས་འདས་པའོ། །ཞེས་པ་ལྟར། ནག་པོ་བོན་བཞི་སྤྱོད་པ་དང་། དེ་ཡི་སྟེང་
དུ་སེམས་ཅན་བློས་བཏང་བ་དང་། དེ་ཡང་ཐུན་ཚད་ལས་འདས་ན་བཏང་བར་
21



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འགྱུར་ཏེ། ས་ལམ་འཕྲུལ་སྒྲོན་ལས། མཆོད་འོས་བསླུས་དང་གཞན་ལ་འགྱོད།།
གཤེན་རབ་སྐྱོན་བརྗོད་གཡོ་སྒྱུ་སྤྱོད།། ཉིན་མཚན་མཉམ་པའི་སུམ་ཆར་འདས།།
ཉོན་མོངས་དབང་གིས་ཕུལ་བའོ། །ཞེས་སོ། དེའང་སེམས་ཅན་བློས་བཏང་ཞེས་
པ་ནི། སེམས་ཅན་གང་ཡང་རུང་བ་ཅིག་ལ། ཕན་འདོག་པའི་དུས་ཡིན་ཀྱང་མི་
འདོགས། གནོད་པ་ལས་བཟློག་པའི་དུས་ཡིན་ཀྱང་མི་བཟློག །འདི་མ་རུང་ན་
དགའ། རླག་ན་དགའ་བསམ་པ་ཞིག་བྱུང་ན། སེམས་ཅན་ལ་སྙིང་རྗེ་ལོག་པ་ཡིན་ཏེ།
དེ་ཐུན་ཚད་ནང་དུ་གཉེན་པོས་སླེབ་ན་བཤགས་པས་འདག་གི །ཐུན་ཚད་ལས་
འདས་ན་ཞེ་སྡང་ཉིད་ཚད་ལས་འདས་པས་རྟེན་གཞི་སྨོན་སེམས་གཏོང་ལ།
དེ་བཏང་བས་བརྟེན་པ་འཇུག་སེམས་ཀྱང་བཏང་བར་འགྱུར་རོ། །
གཉིས་པ་ནི། བཅས་ལྟུང་ ཆུང་འབྲིང་མིན། ཞེས་བློ་ཀ་གཅིག་དང་རྐང་པ་
གཅིག་སྟེ། བཅས་ལྟུང་གི་བོན་བདུན་པོ་གང་རུང་དེ་ལ་རྒྱུན་མི་ཆད་དུ་སྤྱོད་པ་དང་།
དེའི་ཚེ་ཤེས་པ་ན་ངོ་ཚ་དང་ཁྲེལ་ཡོད་མེད་པ་དང་། ཉེས་དམིགས་ལ་ཉེས་དམིགས་
སུ་མི་བལྟ་བ་དང་གཉིས། དེས་མགུ་ཞིང་དགའ་བར་བྱེད་པ་དང་། དེ་ཉིད་ལ་ཡོན་
ཏན་དུ་མཐོང་ནས་ཉེས་སྤྱོད་ལ་ཡང་ཡང་བྱེད་འདོད་པ་སྟེ། ཡན་ལག་བཞི་ཚང་
ན་ཀུན་དཀྲིས་ཆེན་པོའི་ལྟུང་བ་སྟེ། སྡོམ་པ་འཇོམས་པར་བྱེད་པས་ན་ཕམ་པ་ཞེས་
བརྗོད་པ་ཡིན་ནོ། །ཡན་ལག་བཞི་ལས་དང་པོ་གཉིས་ནི་དགག་པའི་ཉེས་སྤྱོད་ཡིན་ལ།
ཕྱི་མ་གཉིས་ནི་སྒྲུབ་པའི་ཉེས་སྤྱོད་ཡིན་ནོ། །ཕམ་པའི་སྒྲ་དོན་ནི། ཉོན་མོངས་
པའི་ཕྱོགས་རྒྱལ་ནས་སྡོམ་པ་ཕམ་པར་བྱེད་པས་ཕམ་པའོ། །ཀུན་དཀྲིས་ཆུང་དང་
འབྲིང་གིས་སྡོམ་པ་བཏང་བ་ནི་མིན་ཏེ། དེའི་ཚེ་དེ་ལ་ངོ་ཚ་ཅུང་ཟད་སྐྱེ་ཞིང་ཕ་
རོལ་པས་བསྐུལ་བས་ལྡོག་ན་ཀུན་དཀྲིས་འབྲིང་དང་། དེ་མ་ཐག་ཏུ་ཁྲེལ་ངོ་ཚ་
བསྐྱེད་ཅིང་གཞན་རྐྱེན་ལ་མ་ལྟོས་པར་རང་ཉིད་ཀྱིས་དེ་ལས་མྱུར་དུ་ལྡོག་པར་བྱེད་
218



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ན་ཀུན་དཀྲིས་ཆུང་ངུ་སྟེ། རྗེས་ཤེས་དེ་དང་དེ་དག་གིས་ཟིན་པའི་ཕྱིར་རོ། །དེ་
ལྟར་བཅས་ལྟུང་ཉེར་གཅིག་སོགས་གང་ལ་ཡང་ཡན་ལག་བཞི་ཚང་ན་རྩ་ལྟུང་དངོས་
གཞི་བ་དང་། མ་ཚང་ན་ཀུན་དཀྲིས་ཆུང་འབྲིང་གིས་བསྡུས་པའི་ལྟུང་བ་ཡིན་པས་
དེ་རྣམས་རྩ་ལྟུང་དེ་དང་དེས་བསྡུས་པའི་ཉེས་བྱས་སོ། །ཀུན་དཀྲིས་ཆེན་པོ་ནི་
སོ་ཐར་གྱི་ཕམ་པ་དང་འདྲ་བ་ལ། འབྲིང་དང་ཆུང་ངུ་ནི་སྦོམ་པོ་དང་ཉེས་བྱས་
ལྟ་བུ་སྟེ། རིམ་བཞིན་བསྐྱལ་བྱ་དང་བཤགས་བྱ་དང་བསྡམ་བྱའི་ལས་ཡིན་
ནོ། །དེའང་ཐམས་ཅད་སྤོང་བ་ནི་བྱང་ཆུབ་སེམས་དཔའ་དབང་རྣོན་པ་དག་ཡིན་ལ།
དབང་པོ་འབྲིང་རྡུལ་གཉིས་ནི་རང་རང་གི་བློ་སྟོབས་དང་སྦྱར་ནས་བྱང་སྡོམ་སྣ་
གཅིག་པ་ཡན་ཆད་གང་ལྕོག་བླངས་ནས་བསྲུང་བར་བྱས་པས། བྱང་སེམས་
ཀྱི་བསླབ་པ་ཉམས་པར་མི་འགྱུར་ཏེ་མདོར་ན་གཤེན་ཡེ་བློའི་ཞལ་ནས། སྨོན་པའི་
སེམས་བསྐྱེད་དང་མ་བྲལ་ན། བྱང་ཆུབ་མ་ཐོབ་ཀྱི་བར་དུ་བྱང་ཆུབ་སེམས་མི་བཏང་
བར་བྱེད་དོ། །ཞེས་པ་ལྟར་ཡིན་ནོ། །
གསུམ་པ་ལྟུང་བ་ཕྱིར་བཅོས་ལ་གཉིས། གཉེན་པོས་ཕྱིར་བཅོས་དང་།
བཤགས་སྦྱོང་གིས་ཕྱིར་བཅོས་སོ། །དང་པོ་ནི། དྲན་པ༔ བསྲུང་བར་བྱ། ཞེས་
རྐང་པ་གཉིས་ཏེ། རྟག་ཏུ་དྲན་པ་དང་ཤེས་བཞིན་བཟུང་ནས། རང་གི་སེམས་
ཉོན་མོངས་སྐྱོན་ཅན་དུ་འདུག་ན། སླར་སེམས་ལ་སེམས་ཀྱི་གཉེན་པོ་བསྟེན་ཏེ།
ཉོན་མོངས་པ་དེ་སྐད་ཅིག་གམ་མྱུར་བ་ཉིད་དུ་ཤེས་པར་བྱས་ནས་བཟློག་པར་བྱ་ལ།
དེ་བཞིན་རྒྱུན་དུ་སེམས་ནི་སེམས་ཉིད་ཀྱིས་བསྲུང་བར་བྱ་སྟེ། ཚིག་བཞི་ལས།
དེ་བཞིན་བྱང་ཆུབ་སེམས་བསྐྱེད་ལ། བྱང་ཆུབ་སེམས་ཀྱིས་གཉེན་པོ་དགོས།།
སེམས་ལ་སེམས་ཀྱིས་མ་བཅོས་ན།། སེམས་ཉིད་དྲང་པོ་ག་ལ་འགྱུར།། ཞེས་སོ།།
གཉིས་པ་ནི། ཐུན་ཚད༔ སྐྱར་དུ་བཏུབ། ཅེས་བློ་ཀ་གཉིས་ཏེ། ཐུན་ཚད་འདས།
21



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཞེས་པ་ནི། ཉིན་ལ་ཆ་གསུམ་མཚན་ཆ་གསུམ་སྟེ། ཐུན་དྲུག་ཏུ་ཕྱེ་བའི་ཉིན་ཞག་
གི་དྲུག་ཆའི་མཇུག་ཏུ་གཉེན་པོས་སླེབ་ན་དེའི་ཚུལ་ཁྲིམས་རྒྱུན་མི་ཆད་ལ། དེ་ལ་
སྔ་དྲོ་ལྟ་བུ་ཐུན་སྔ་མའི་ཐོག་ཐ་བར་གསུམ་གང་རུང་ལ་ལྟུང་བ་བྱུང་ན། གུང་ཚིགས་
ལྟ་བུ་དེ་མ་ཐག་གི་ཐུན་ཕྱི་མའི་ཐོག་ཐ་བར་གསུམ་གང་རུང་དེ་དང་དེའི་དུས་སུ་
བྱང་ཆུབ་ཀྱི་སེམས་དང་མ་བྲལ་བ་དེ་ཉིད་ཀྱིས་བཤགས་པས་སོར་ཆུད་པའོ། །དེ་
ལྟར་བཤགས་ཚད་ལས་མ་འདས་ན་རྩ་ལྟུང་ཡང་ཡང་བྱུང་ཡང་བཤགས་པས་སོར་
ཆུད་པར་འགྱུར་བས་ཕྱིར་བཅོས་སུ་ཡོད་པ་ཡིན་ལ། གལ་ཏེ་བཤགས་ཚད་ལས་
འདས་ན་ནི་ཕྱིར་བཅོས་ཀྱིས་གསོ་བར་མི་ནུས་ཕྱིར། བཤགས་བསྡམས་སྔོན་དུ་
སོང་བས་སླར་ཆོ་ག་བཞིན་དུ་བླང་བར་བྱ་བ་ཡིན་ནོ། །ཕྱིར་བཅོས་ཚུལ་ལ་ལྟུང་
བ་བྱུང་ནས་དེ་མ་ཐག་གམ་ཉིན་མཚན་གྱིས་བར་མ་ཆོད་པའམ། མཚན་མོ་ལས་
འདས་པ་ན་ཐོ་རངས་ལྡང་ལ་རང་གི་མདུན་དུ་ཡི་དམ་གྱི་ལྷ་གཤེན་ལྷ་བསྒོམ་ལ།
མཆོད་པ་ཅི་འབྱོར་བཤམ་ནས་ཡན་ལག་བདུན་པའི་མཐར། མདོ་ལྟར་ལྷ་གཤེན་
བརྒྱའི་མཚན་ནས་བརྗོད་ཅིང་ཕྱག་འཚལ་ལ་བྱང་ཆུབ་སེམས་དཔའི་ཉེས་ལྟུང་
བཤགས་པར་བྱ་བ་ནི་སྟོན་པ་ཉིད་ཀྱི་མཛད་ཚུལ་ཡིན་ཏེ། མདོ་ལས། ནམ་ལངས་
ཤམ་པོ་ལྷ་རྩེར་བསྐོར་བར་མཛད། འགྲོ་འདུལ་ལྷ་གཤེན་བརྒྱ་ལ་མཚན་ཕྱག་འཚལ།
བྱང་ཆུབ་སེམས་དཔའི་ཉེས་ལྟུང་བཤགས་པར་བགྱི།། ཞེས་སོ། ཕྱིར་བཅོས་མ་
གྲུབ་པའི་ལྟུང་བའི་ལྷག་མ་རྣམས་ནི་སྟོབས་བཞི་ཚང་པའི་སྒོ་ནས་ཡི་གེ་བརྒྱ་པ་
བཟློས་ཏེ་བཤགས་པ་བྱ་བ་དང་། གཡུང་དྲུང་སེམས་དཔའི་ལྟུང་བ་བཤགས་པའི་
མདོ་ལྟར་སངས་རྒྱས་སོ་ལྔའི་མཚན་ནས་བརྗོད་ཅིང་ཡན་ལག་ལྔ་ལྡན་དག་གིས་
སྦྱོང་བར་བྱ་སྟེ། རྒྱུད་ལས། ཉམས་པའི་རྩ་ལྟུང་སྟོབས་བཞི་ཚང་པས་བཤགས།།
ཉེས་བྱས་དག་ནས་སངས་རྒྱས་དགོངས་པ་འཆར།། ཞེས་དང་། ལྟུང་བ་བཤགས་
220



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པའི་མདོ་ལས། ལྟུང་བ་ཅན་ལ་ཁྱད་པར་ཆེར་བརྣོ་བ། ངན་སོང་དོང་སྤྲུགས་གཡུང་
དྲུང་སེམས་དཔའི་མདོ།། འདི་ཉིད་ཀུན་ལས་མཆོག་ཏུ་གྱུར་པ་ཡིན།། ཞེས་
སོ། གལ་ཏེ་བྱང་ཆུབ་སེམས་དཔའ་དག་གི་ཀུན་དཀྲིས་ཆེན་པོའི་ལྟུང་བར་སྤྱོད་ཅིང་
དེའི་སྟེང་དུ་བྱང་ཆུབ་ཏུ་སྨོན་པ་ཡོངས་སུ་བཏང་བ་གཉིས་ཀྱིས་ནི་བྱང་ཆུབ་སེམས་
དཔའི་སྡོམ་པ་ཡང་དག་པར་བླངས་པ་གང་ཞིག་གདོན་མི་ཟ་བར་གཏོང་བར་འགྱུར་
བས། དེ་ལྟ་བུའི་ཕམ་པ་བྱུང་ན་ནི་མཆོད་པ་རྣམ་ལྔ་བརྒྱ་རྩ་བརྒྱད་ཡན་ཆད་བཤམ་
ལ་མདོ་ཡན་ལག་བརྒྱད་པ་བརྒྱ་རྩ་བརྒྱད་ལ་སོགས་དང་། གང་གིས་བཤགས་སྦྱོང་
རྣམས་ཚད་དུ་ལང་པར་བྱས་ལ་ཡུལ་སྡོམ་ལྡན་བདུན་ནམ་ལྔའི་མདུན་དུ་སྡོམ་པ་
བསྐྱར་ཏེ་སླར་བླང་བར་བྱ་སྟེ། སུམ་བརྒྱ་པ་ལས། གལ་ཏེ་ཉམས་ན་མིག་གི་
ཀ་གི་རྡུལ་
བཞིན་དུ།། མྱུར་དུ་བཤགས་ཤིང་སླར་ཡང་བླང་པར་བྱ།། ཞེས་སོ།། ཀུན་དཀྲིས་
ཆུང་ངུ་དང་འབྲིང་བྱུང་ན་རིམ་བཞིན་བྱང་ཆུབ་སེམས་དང་ལྡན་པའི་གང་ཟག་
གཅིག་གམ་གསུམ་ཡན་ཆད་ཀྱི་མདུན་དུ་བཤགས་ཤིང་བསྡམས་པས་སོར་ཆུད་
པར་འགྱུར་ལ། ཡང་ན་གང་ཟག་འོས་པ་མ་རྙེད་ཚེ་དཀོན་མཆོག་བསྒོམས་པའི་
དྲུང་དུ་རང་གིས་བཤགས་ཤིང་བསྡམས་ཏེ་ཕྱིས་མི་འདའ་བར་བསྲུང་བར་བྱ་སྟེ།
མན་ངག་ཐིག་ལེ་དབྱིངས་མཆེད་ལས། སེམས་ལ་སེམས་ཀྱིས་དཔང་བཙུག་ནས།།
ཉོན་མོངས་བློ་ལ་ཕྱིར་མི་ལྡོག །ཅེས་སོ།། བསྐུར་བ་ལ་གྲངས་ནི་ཡང་རྩེ་ལས་ལན་
བདུན་གྱི་བར་དུ་བསྐྱར་དུ་ཡོད། ཅེས་དང་། འགྲོ་མགོན་བློ་གྲོས་ཀྱིས། ལན་གསུམ་
གྱི་བར་དུ་བསྐྱར་དུ་བཏུབ་ཅིང་དེ་ལས་འདས་ན་ངོ་ཚ་ཁྲེལ་ཡོད་ལས་འདས་པ་
བསྐྱར་དུ་མེད་དོ། །ཞེས་གསུངས་པས་ཕྱི་མ་ལྟར་བཟུང་སྟེ་གསེར་ལོ་ལྗོན་པའི་རྒྱུད་
ལས། གང་ཞིག་སྡོམ་པ་ཉམས་གྱུར་ན།། ལན་གསུམ་བར་དུ་བསྐྱར་དུ་བཏུབ།།
ཅེས་པས་སོ།།
221



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བཞི་པ་ཉམས་ཐུབ་ཀྱི་སྐྱོན་ཡོན་ལ་གཉིས། ཉམས་པའི་ཉེས་དམིགས། ཐུབ་
པའི་ཡོན་ཏན་ནོ། །དང་པོ་ལ་གཉིས། ཉེས་དམིགས་དངོས་དང་། དེ་ལ་བསམ་
ནས་ནན་ཏན་བསྐུལ་བའོ། །དང་པོ་ནི། དེ་ལས༔ མི་འགྱུར། ཞེས་བློ་ཀ་གཅིག་
དང་རྐང་པ་གཉིས་ཏེ། སྔ་མ་ལས། དེ་ལས་འདས་ན་མནར་མེད་ལྟུང་། ཞེས་པ་
ལྟར། ལན་གསུམ་བསྐྱར་བའི་ཕྱི་མ་དེ་ལས་འདས་ན་ནི་ངན་སོང་དུ་སྐྱེ་ཞིང་།
གནས་སྐབས་བཏང་ཐུབ་སྤེལ་མར་གྱུར་པ་དེ་ཡིས་ནི་ས་ཐོབ་པ་ལ་རིང་དུ་འགོར་ཏེ།
བྱམས་འབུམ་ལས། གལ་ཏེ་རང་ཉིད་ཞི་བདེའི་དོན་དུ་སེམས་བསྐྱེད་ན་དམྱལ་
བར་གནས་པ་བས་ཀྱང་སངས་རྒྱ་བ་ལ་རིང་དུ་སོང་། ཞེས་སོ། བྱང་ཆུབ་ཀྱི་སེམས་
གཏོང་བས་མིང་དོན་ཤོར་ནས་ཐེག་དམན་གྱི་སར་གོལ་བས་དེ་ནི་སྨད་པའི་གནས་
སུ་འགྱུར་བ་སྟེ། དེས་སངས་རྒྱས་བསླུས་པས་སངས་རྒྱས་མི་མཉེས། ཡུལ་སེམས་
ཅན་བསླུས་པས་དེ་དག་མི་མགུ རང་བསླུས་པས་ངན་འགྲོར་ལྟུང་སྟེ། རང་གཞན་
གཉིས་ཀའི་དོན་ཉམས་པར་འགྱུར་བ་དང་། དེ་ལྟ་བུ་དེས་རྒྱུ་འབྲས་ཀྱི་བོན་རྣམས་
གང་ལ་སྤྱོད་ཀྱང་མཐར་ཐུག་གི་འབྲས་བུ་ཐོབ་པར་མི་འགྱུར་ཏེ། ཇི་སྐད་དུ།
ཀུན་བཟང་གི་ཞལ་ནས། སངས་རྒྱས་ཡོན་ཏན་མཉམ་པ་ལ། སེམས་བསྐྱེད་གཞི་
མ་མ་ཐིངས་པས།། ཉོན་ཐོས་རང་རྒྱལ་ས་རུ་གོལ།། ཞེས་དང་། དྲི་མེད་ལས།
སྤྱིར་ནི་རྒྱུ་འབྲས་བོན་རྣམས་ལ།། སེམས་བསྐྱེད་གཞི་མ་མེད་པ་ན།། གང་ཡང་རྒྱུ་
ཡིས་འབྲས་མི་ཚོལ། དོན་དམ་རྙེདཔ་ག་ལ་འགྱུར། ཞེས་དང་། ནོར་བུ་འོདའབར་
ལས། བོན་སྤྱོད་རྩ་བ་གཞི་ལ་ཐུག །བོན་སྤྱོད་གཞི་ལ་མ་ཐུག་ན།། འབྲས་བུ་གྲུབ་
པའི་དུས་མ་མཆིས།། ཞེས་སོ།།
གཉིས་པ་ནི། དེ་ཕྱིར༔ མི་བོར། ཞེས་རྐང་པ་གཉིས་ཏེ། ཉེས་དམིགས་དེའི་
ཕྱིར་ན་ལུས་དང་སྲོག་གི་ཕྱིར་ཡང་འགྲོ་བ་སེམས་ཅན་གྱི་དོན་མི་འདོར་ཏེ། མདོ་ལས།
222



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བསྟན་པའི་ལས་ནི་སྙིང་རྗེ་ཡིན། སྙིང་རྗེའི་དོན་གྱིས་སེམས་ཅན་སྐྱོང་། ལུས་དང་
སྲོག་གི་དོན་ཕྱིར་ཡང་།། འགྲོ་བ་སེམས་ཅན་དོན་མི་འདོར།། ཞེས་སོ།།
གཉིས་པ་ཐུབ་པའི་ཡོན་ཏན་ནི། ཐུབ་པསངས་རྒྱས་འཐོབ། ཅེས་རྐང་པ་
གསུམ་སྟེ། བྱང་ཆུབ་ཀྱི་སེམས་མ་ཉམས་པར་ཐུབ་པའི་ཡོན་ཏན་ནི་གོང་དུ་བཤད་
ཟིན་པ་ལྟར་ལ། མདོར་ན་བྱང་ཆུབ་ཀྱི་སེམས་རྣམ་པ་གཉིས་ཟུང་འཇུག་ཏུ་བསྒོམ་
པར་བྱས་པས། ས་བཅུ་དང་ལམ་ལྔ་ལ་རིམ་གྱིས་བགྲོད་ནས་གྲངས་མེད་ལྔའམ་
གསུམ་ན་འབྲས་བུ་སངས་རྒྱས་ངེས་པར་འཐོབ་པར་འགྱུར་ཏེ། ནོར་བུ་འོད་འབར་
ལས། སེམས་བསྐྱེད་རྣམ་དག་མཐར་ཕྱིན་ནས།། འགྲོ་དོན་རྒྱ་ལགས་ཕྱེད་པར་
ངེས།། འབྲས་བུ་མངོན་སངས་རྒྱས་པའོ། །ཞེས་སོ།།
དོན་གསུམ་པ་མཇུག་གི་དོན་ལ་གཉིས། བཟོད་གསོལ་དང་
། བསྔོ་སྨོན་ནོ། །དང་
པོ་ནི། བྱང་ཆུབ༔ ལ་བཤགས། ཞེས་རྐང་པ་གཉིས་ཏེ། བླ་ན་མེད་པའི་འབྲས་
བུ་བསྒྲུབས་པའི་ཐབས་བྱང་ཆུབ་སེམས་ཀྱི་བསླབ་པ་འདི་བཀོད་པ་ལ། བློ་རྨོངས་
པའི་དབང་གིས་ཉེས་པར་གྱུར་པ་ཡོད་ན་དཀོན་མཆོག་རིན་པོ་ཆེ་གསུམ་ལ་བཤགས་
པར་བྱའོ། །
གཉིས་པ་ནི། དགེ་མཆིས། ཐོབ་ཤོག །ཅེས་རྐང་པ་གཉིས་ཏེ། གལ་ཏེ་དེ་ཉིད་
བརྩམས་པར་བྱས་པ་ལ་དགེ་བའི་ཚོགས་མཆིས་ན་ནི། འགྲོ་བ་རྣམས་གནས་སྐབས་
དང་མཐར་ཐུག་ཐམས་ཅད་དུ་བདེ་བའི་ཕྱིར་བསྔོ་བར་བྱ་ལ། དེ་ལ་བརྟེན་ནས་
སེམས་ཅན་ཐམས་ཅད་ཀྱི་བླ་ན་མེད་པའི་བྱང་ཆུབ་མྱུར་དུ་ཐོབ་པར་ཤོག་ཅིག་གི་
སྨོན་ལམ་རྣམ་པར་དག་པར་བཏབ་པའོ། །བྱང་ཆུབ་ཀྱི་སེམས་ཉམས་པ་གསོ་ཐབས་
ཞེས་བྱ་སྟེ། སྐབས་ཐ་མའི་དོན་གསལ་བར་བཤད་པའོ། །བྱང་ཆུབ་སེམས་དཔའི་
བསླབ་པ་མདོར་བསྡུས་པ་ལྔ་བཅུ་རྩ་དགུ་པ་ཞེས་བྱ་བ་རྫོགས་སོ། །ཞེས་པ་ནི།
223



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱང་ཆུབ་སེམས་དཔའི་བསླབ་པ་སངས་རྒྱས་ཀྱིས་གསུངས་པ་ནི་རྒྱ་ཆེ་བ་རྒྱ་མཚོ་
ལྟ་བུ་ལས་འདི་ནི་མདོར་བསྡུས་པའོ། །ལྔ་བཅུ་རྩེ་དགུ་ཞེས་པ་ནི། འདི་ལ་ཤོ་ལོ་
ཀ་ལྔ་བཅུ་རྩ་དགུ་ཡོད་དོ རྫོགས་སོ་ནི། ཚིག་རྫོགས་པ་ནི་ཀླད་གཞུང་མཇུག་གསུམ་
གྱིས་བསྡུས་པའི་བྱང་ཆུབ་སེམས་དཔའི་སྡོམ་པ་ཡང་དག་པར་བཤད་ཟིན་
པའོ། །དོན་རྫོགས་པ་ནི་འདི་བཞིན་ཉམས་སུ་བླངས་པས་རང་གཞན་གྱི་དོན་ཡོངས་
སུ་རྫོགས་པའོ། །སྨྲས་པ།
རྣམ་དཔྱོད་བློ་གྲོས་ཡངས་པའི་རྟ་བདུན་གྱིས།།
དྲངས་པའི་ལེགས་བཤད་འོད་སྟོང་སྤྲོ་བ་ཅན།།
རྒྱལ་བསྟན་པདྨོའི་ཚལ་ཆེན་སྒེག་པར་བྱས།།
བློ་གསལ་བུང་བའི་ཚོགས་རྣམས་ཅི་མི་དགྱེས།།
མཁས་དབང་དུ་མའི་ཞལ་ཆབ་མངར་མོའི་བཅུད།།
ཁོང་དུ་སིམ་པའི་ཡིད་ཀྱི་ཆུ་གཏེར་ལས།།
ལེགས་འོང་འདོད་དགུའི་དབང་ཕྱུགས་དབྱིག་བཟང་འདི།།
ཐར་འདོད་སྐྱེ་བོ་ཡོངས་ཀྱི་དགའ་སྟོན་ཡིན།།
ཚུལ་འདི་རྒྱལ་གསུང་དྲི་མེད་གཙོར་བཞག་ནས།།
སྔོན་བྱོན་མཁས་གྲུབ་རྣམས་ཀྱི་གཞུང་བཞིན་དུ།།
རང་དང་གཞན་ལ་ཕན་ཕྱིར་བརྩོན་པས་བསྒྲུབས།།
དོན་གཉེར་སྐྱེས་བུས་མིག་གི་བདུད་རྩིར་མཛོད།།
224



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འོན་ཀྱང་བདག་ནི་བློ་རྨོངས་སྦྱངས་པ་དམན།།
ཤེས་རབ་གསུམ་གྱི་ཉམས་མྱོང་རྟོགས་པ་ཆུང་།
དེའི་ཕྱིར་འདི་ལ་ནོངས་པ་ཡོད་སྲིད་པས།།
མཁྱེན་པའི་སྤྱན་མངའ་རྣམས་ཀྱི་མདུན་སར་བཤགས།།
འདི་བརྩམས་དགེ་ལེགས་གཟི་ལྡན་རྟ་ལྗང་ཅན།།
གཤེན་བསྟན་ཟབ་ཡངས་མཁའ་ལ་རྟག་འཆར་ནས།།
ལུང་རྟོགས་བསྟན་པའི་པད་ཚལ་བཞད་པ་དང་།།
ལྷན་དུ་གདུལ་བྱའི་བློ་མུན་སེལ་གྱུར་ཅིག །
ཅེས་བྱང་ཆུབ་སེམས་དཔའི་བསླབ་པ་ལྔ་བཅུ་རྩ་དགུ་པའི་འགྲེལ་པ་ཉིན་བྱེད་སྣང་བ་ཞེས་བྱ་བ། ཉག་རོང་
བ་བྱ་བཏང་སྤྲུལ་སྐུ་བསྟན་པའི་ཉི་མ་དང་། དབྲ་སྤྲུལ་སྐལ་བཟང་བསྟན་པའི་ཉི་མ་རྣམ་གཉིས་ཀྱིས་བསྟན་
དང་འགྲོ་ལ་དགོངས་ནས་བསྐུལ་བའི་ངོར། ཤར་རྫའི་བྱ་བྲལ་བཀྲ་ཤིས་རྒྱལ་མཚན་དྲི་མེད་སྙིང་པོའི་སྡེས་
གཡུང་དྲུང་ལྷུན་པོ་རིའི་དྲང་སྲོང་དགའ་བའི་སྐྱེད་ཚལ་དུ་བརྩམས་པ་དགེའོ། །
225



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འོལ་མོ་ལུང་རིང་གི་སྨོན་ལམ་རྣམ་མཁྱེན་
གྲོང་འཇུག་གི་ས་བཅད་ནམ་མཁའི་
ནོར་བུ་བཞུགས་སོ།།
༄༅། །ཡེ་ནས་བོན་གྱི་སྐུ་རུ་སངས་རྒྱས་ཀྱང་།།
ཐབས་མཁས་འགྲོ་བ་འདུལ་བའི་དོན་སླད་དུ།།
སངས་རྒྱས་བསྒྲུབ་ཚུལ་མཛད་དང་དེ་ཐོབ་ནས།།
མི་མཇེད་འཇིག་རྟེན་འདུལ་མཛད་སྟོན་པར་འདུད།།
དེ་ཡི་མཛད་པ་བཅུ་གཉིས་རྫོགས་པའི་ཞིང་།
སངས་རྒྱས་ཞིང་ཁམས་འོལ་མོ་གླིང་ཆེན་གྱི།།
སྨོན་ལམ་རྣམ་མཁྱེན་གྲོང་འཇུག་ཅེས་པ་ཡི།།
ས་བཅད་ཉུང་ངུ་སྤེལ་འདིར་གཟིགས་པར་མཛོད།།
དེ་ལ་གཉིས། མིང་དོན་དང་། བདེ་ཆེན་ འཇུག །གཞུང་དོན་ནོ། །གཉིས་པ་ལ་
གསུམ། བོན་སྤྱི་དང་སྒོ་བསྟུན་པའི་མཆོད་པར་བརྗོད། སངས་རྒྱས། པ་ཏ་ཡ། གཞུང་
དོན་ཉམས་སུ་ལེན་ཚུལ་བཤད། སངས་རྒྱས༔ བསྐྱོན། གཞུང་དོན་དངོས་བསྟན་པའོ། །
གསུམ་པ་གཞུང་དོན་ལ་གཉིས། དབུ་འདྲེན། ཨེ་མ་ཧོ། གཞུང་དོན་དངོས་སོ། །
གཉིས་པ་ལ་གསུམ། འོལ་མོའི་གླིང་དུ་སྐྱེ་བའི་རྒྱུ་བཞི་བསྟན་པ། རྒྱུའི་རང་བཞིན་
ལ་སྨོན་པ། ཨེ་མ་རྒྱལ་ བྱེད་ཤོག །སྨོན་ལམ་འགྲུབ་པའི་བདེན་ཚིག་དང་། མཆོག་གསུམ་
འགྲུབ་གྱུར་ཅིག །གཟུངས་སྔགས་བརྗོད་པའོ།། ཨོ་ཨ སཱཧཱ དང་པོ་ལ་བཞི། ཞིང་ཁམས་
226



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཀྱི་བཀོད་པ་ཡིད་ལ་བྱེད་པ། དགེ་བའི་ལས་དཔག་ཏུ་མེད་པ་སྒོ་དུ་མ་ནས་བསགས་
པ། བྱང་ཆུབ་མཆོག་ཏུ་སེམས་བསྐྱེད་པ་བསྔོ་བ་དང་ཆབས་གཅིག་ཏུ་བསྟན་པ།
ཞིང་ཁམས་དེ་རུ་སྐྱེ་བའི་སྨོན་ལམ་གདབ་པའོ། །དང་པོ་ལ་གཉིས། ཕྱོགས་གང་དུ་
ཡོད་པ་བསྟན་པ། འདི་ནས། དེ་རུ། །དེ་ན་ཡོད་པའི་ཞིང་ཁམས་ཀྱི་བཀོད་པ་ཡིད་ལ་
བྱེད་པའོ། །གཉིས་པ་ལ་གཉིས། མདོར་བསྡུས་ནས་བསྟན་པ། རྒྱས་པར་ཕྱེ་
བའོ། །དང་པོ་ལ་གཉིས། ཕྱོགས་དེ་ན་ཡོད་པའི་ཞིང་ཁམས་དང་། དག་པའི་ གནས།
ཞིང་ཁམས་དེའི་བཀོད་པ་ཇི་ལྟར་ཡོད་པ་བསྟན་པའོ།། ས་ནི་ བཅས་པ། གཉིས་པ་ལ་
ལྔ། རྒྱལ་ས་གླིང་བརྒྱད། ནང་གླིང་། བར་གླིང་། ཕྱི་གླིང་། མཐའ་གླིང་གི་བཀོད་
པ་ཡིད་ལ་བྱེད་པའོ། །དང་པོ་ལ་གཉིས། དབུས་དང་། དཔག་ཚད། གནས། ཕྱོགས་
མཚམས་ཀྱི་བཀོད་པ་ཡིད་ལ་བྱེད་པའོ། །གཉིས་པ་ལ་གཉིས། ར་བ་དང་། ཕྱི་རིམ་
ལ། ཕྱོགས་མཚམས་ཀྱི་བཀོད་པ་ཡིད་ལ་བྱེད་པའོ། །གཉིས་པ་ལ་གཉིས། ཕྱོགས་
བཞིའི་ཞིང་ཁམས་ཀྱི་བཀོད་པ་ཡིད་ལ་བྱེད་པ། ཤར་ན་ གཡུ་ལས་གྲུབ། མཚམས་བཞིའི་
ཞིང་ཁམས་ཀྱི་བཀོད་པ་ཡིད་ལ་བྱེད་པའོ། །ཤར་ལྷོ༔ བེའུ་སྔོ། གཉིས་པ་ནང་གླིང་ལ་
གཉིས། ར་བ་དང་། དེ་རྒྱབ༔ བསྐོར་བ་ལག དེའི་ཕྱི་རིམ་ཕྱོགས་མཚམས་ཀྱི་བཀོད་པ་
ཡིད་ལ་བྱེད་པའོ། །གཉིས་པ་ལ་གཉིས། ཕྱོགས་བཞིའི་ཞིང་ཁམས་ཀྱི་བཀོད་པ་
ཡིད་ལ་བྱེད་པ་དང་། ཤར་ན་གཡུང། ལྷགནས། མཚམས་བཞིའི་ཞིང་ཁམས་ཀྱི་བཀོད་
པ་ཡིད་ལ་བྱེད་པའོ། །མཚམས་བཞིར༔ མི་ངོམས། གསུམ་པ་བར་གླིང་ལ་གཉིས། ར་བ་
དང་། དེ་རྒྱབ་ ཕྱི་རོལ་ དུ། ཕྱི་རིམ་ཕྱོགས་མཚམས་ཀྱི་བཀོད་པ་ཡིད་ལ་བྱེད་པའོ། །
གཉིས་པ་ལ་གཉིས། ཕྱོགས་བཞིའི་གླིང་གི་བཀོད་པ་ཡིད་ལ་བྱེད་པ། ཤར་ན་རྒྱལ། གྲོང་
ཁྱེར་ཆགས། མཚམས་བཞིའི་གླིང་གི་བཀོད་པ་ཡིད་ལ་བྱེད་པའོ།། མཚམས་བཞི། ཀྱིས་བསྐོར།
བཞི་པ་ཕྱི་གླིང་ལ་གཉིས། ར་བ་དང་། དེ་རྒྱབ། རོལ་དུ། ཕྱི་རིམ་གྱི་བཀོད་པའོ། །གཉིས་
227



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་ལ་གསུམ། ཕྱོགས་བཞིའི་ཡུལ་ཁམས་ཀྱི་བཀོད་པ་དང་། ཤར་ན་ཨ་བ་ ཁབ་གནས།
མཚམས་བཞིའི་ཡུལ་ཁམས་ཀྱི་བཀོད་པ་ཡིད་ལ་བྱེད་པ་དང་། དེ་སོགས་གླིང་ པ་གསལ།
མཐའ་གླིང་བརྒྱད། མཐའ་གླིང་བརྒྱད་ནི་འགྲེལ་བ་ན་གསལ་ལོ། །མཆན། ཀྱི་ཕྱི་རོལ་ལྕགས་རི་
ཆེན་མོ་ཡོད་དོ། །དེ་རྒྱབ་མུ་ཁྱུདཡོངས་སུ་བསྐོར། རྒྱུ་གཉིས་པ་དགེ་བའི་ལས་སྒོ་དུ་མ་
ནས་བསགས་པ་ལ་དྲུག །ཕྱག་འཚལ་བ། སྡིག་པ་བཤགས་པ། མཆོད་པ་འབུལ་
བ། ཡི་རང་ཕུལ་བ། བཀའ་འཁོར་བསྐོར་བར་བསྐུལ་བ། མྱ་ངན་ལས་མི་འདའ་
བར་བཞུགས་སུ་གསོལ་བའོ། །དང་པོ་ལ་གཉིས། རྟེན་དང་བརྟེན་པའི་ཡུལ་
གང་ལ་ཕྱག་འཚལ་བ། ཨེ་མ༔ གློག་ལྟར་འགྱུ། རྟེན་གང་གིས་ཕྱག་ཇི་ལྟར་འཚལ་བ་དང་
བཅས་བདག་སོགས་ ཕྱག་འཚལ་ལོ་ པའོ། །གཉིས་པ་ལ་གཉིས། བཤགས་བྱ་སྡིག་ལྟུང་
གང་ཞིག །ཐོག་མའི༔ ཅི་བསགས་པ། བཤགས་ཡུལ་རྒྱལ་བ་སྲས་བཅས་ཀྱི་དྲུང་དུ་བཤགས་
ནས་དགུ་ཚང་བཅས་གསོལ་བའོ། །རྒྱལ་བའི་དྲུང༔ མཛད་དུ་གསོལ། གསུམ་པ་ལ་གཉིས།
མཆོད་པའི་རྫས་གང་ཞིག །མར་མེ་ ཁམས་གང་བ། ཚུལ་ཇི་ལྟར་དབུལ་བ་བསྟན་པའོ།།
ལྷ་དང༔ སུ་གསོལ། བཞི་པ་ལ་གཉིས། གང་ལ་ཡིད་རང་ཕུལ་བ། སྲས་བཅས། བསམ་ཡས་ལ་
གང་གིས་ཡི་རང་ཕུལ་བའོ། །བདག་སོགས་ ཡི་རང་། ལྔ་པ་ལ་གཉིས། གདུལ་བྱ་གང་
གི་དོན་དུ་བཀའ་འཁོར་བསྐོར་བ། གང་ཞིག་ བགྲོད་ཕྱིར། བཀའ་འཁོར་གང་ཞིག་
བསྐོར་བའོ། །བཀའ་ཡི། བསྐོར་མཛད་ལ། དྲུག་པ་ལ་གཉིས། གང་ཞིག་མྱ་ངན་ལས་མི་
འདའ་བར་བཞུགས་པ། འགྲོ་བའི་དོན་མཛད༔ བཅས་ཀྱང་། གང་ཕྱིར་བཞུགས་པར་གསོལ་
བར་འདེབས་པའོ། །ཅི་སྲིད༔ གསོལ་འདེབས། རྒྱུ་གསུམ་པ་བྱང་ཆུབ་ཏུ་སེམས་བསྐྱེད་པ་
ལ་གཉིས། གང་བསྔོ་བའི་དགེ་རྩ། འདིསོགས། གང་བགྱིས་པ། གང་ཕྱིར་བསྔོ་བའི་ཡུལ་
བསྟན་པའོ། །གཉིས་པ་ལ་གཉིས། གནས་སྐབས་ཙམ་དང་། ཅུང་ཟད༔ གནས་པ་དང་
།
མཐར་ཐུག་བྱང་ཆུབ་ཀྱི་ས་ལ་བསྔོ་བའོ། །བླ་མེད་ འཐོབ་ཕྱིར་བསྔོ། རྒྱུ་བཞི་པ་འོལ་མོའི་
228



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གླིང་དུ་སྐྱེ་བའི་སྨོན་ལམ་ལ་གསུམ། ཤི་འཕོས་ནས་འོལ་མོའི་གླིང་དུ་སྐྱེ་བའི་སྨོན་
ལམ། ཞིང་ཁམས་ཀྱི་བཀོད་པ་ཡིད་ལ་བྱེད་པའི་སྨོན་ལམ། འོལ་མོའི་གླིང་དུ་སྐྱེས་
པའི་དབང་དུ་བགྱིས་པའི་སྨོན་ལམ་མོ། །དང་པོ་ལ་གསུམ། སྐྱེ་བའི་ཡུལ་ལ་སྨོན་
པ། བདག་ནི་ ལྷ་རྩེའི་དྲུང་། སྐྱེ་བའི་གནས་ལ་སྨོན་པ། སྐྱོན་བྲལ། གྱུར་ནས། སྐྱེ་བའི་དུས་ལ་
སྨོན་པའོ།། སངས་རྒྱས་ བརྙེས་ཤོག །གཉིས་པ་ལ་གཉིས། ཞིང་གི་ཡོན་ཏན་དང་།
བཅུད་ཀྱི་ཡོན་ཏན་ཡིད་ལ་བྱེད་པའི་སྨོན་ལམ་མོ། །དང་པོ་ལ་གསུམ། ས་གཞིའི་
ཡོན་ཏན། ཤིང་གི་ཡོན་ཏན། ཆུ་དང་པདྨའི་ཡོན་ཏན་ཡིད་ལ་བྱེད་པའི་སྨོན་ལམ་
མོ། །དང་པོ་ལ་གཉིས། ཡོན་ཏན་ལ་བསམ་པ་དང་། ཡོན་ཏན་དྲན་པས་དེར་སྐྱེ་
འདོད་ཀྱི་སྨོན་ལམ་གདབ་པའོ། །བདག་ནི། སྐྱེ་བར་ཤོག །དང་པོ་ལ་གཉིས། གཞི་དངོས་
ཀྱི་ཡོན་ཏན་བསམ་པ་དང་། ཨེ་མ་ཞིང་ཁམས་ ལྗང་མཛེས། རི་བྲག་གི་ཡོན་ཏན་བསམ་
པའོ། །རིན་ཆེན་རི༔ འབུར་དུ་དོད། གཉིས་པ་ལ་གཉིས། ཡོན་ཏན་བསམ་པ་དང་།
སྨོན་ལམ་གདབ་པའོ། །བདག་ནི༔ སྐྱེ་བར་ཤོག །དང་པོ་ལ་གསུམ། ཤིང་འཇའ་ཚོན་འོད་
འབར་དང་། ཤིང་མཆོག ཤིང་། དཔག་བསམ་ལྗོན་ཤིང་དང་། དཔག་བསམ༔ ཕྱུགས། སྨན་
སྤོས་ཀྱི་ཡོན་ཏན་ཙན་དན་ ཁྱབ བསམ་པའོ། །གསུམ་པ་ལ་གཉིས། ཡོན་ཏན་བསམ་
པ་དང་། སྨོན་ལམ་གདབ་པའོ། །བདག་ནི་ ཤོག །དང་པོ་ལ་གསུམ། ཆུའི་ཡོན་ཏན་
དང་། ཆུ་བཞིས༔ ཅིང་། མཚོ་ཡི་ཡོན་ཏན་དང་། དྭངས་བསིལ་ འཁྱིལ། མེ་ཏོག་ཨུཏྤལ་
གྱི་ཡོན་ཏན་བསམ་པའོ། ཨུཏྤལ༔ གླུ་བསྒྱུར། གཉིས་པ་བཅུད་ཀྱི་ཡོན་ཏན་བསམ་པ་
ལ་གསུམ། བྱ་དང་བྱེའུ་ཡོན་ཏན་དང་། ལོངས་སྤྱོད་ཀྱི་ཡོན་ཏན་དང་
། ལྷ་མིའི་ཡོན་
ཏན་བསམ་པའོ། །དང་པོ་ལ་གཉིས། བྱ་བྱིའུ་ཡོན་ཏན་བསམ་པ་དང་། ཞིང་དེའི་བྱ་
གུས་ཚུལ་བྱེད། སྨོན་ལམ་གདབ་པའོ། བདག་ནི༔ ཤོག །གཉིས་པ་ལ་གཉིས། ལོངས་
སྤྱོད་ཀྱི་ཡོན་ཏན་བསམ་པ་དང་། ཕྱོགས་ཀུན༔ བསྐོར། སྨོན་ལམ་གདབ་པའོ། །བདག་ནི་
229



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཤོག །གསུམ་པ་ལྷ་མིའི་ཡོན་ཏན་བསམ་པ་ལ་གསུམ། སོ་སྐྱེས་ཕལ་པའི་ཡོན་ཏན།
ལམ་ཞུགས་འཕགས་པའི་ཡོན་ཏན། ཞིང་གི་གཙོ་བོའི་ཡོན་ཏན་ནོ། །དང་པོ་
ལ་གཉིས། ཡོན་ཏན་བསམ་པ་དང་། སྨོན་ལམ་གདབ་པའོ། བདག་ནི་ ཤོག །དང་
པོ་ལ་གཉིས། སྡིག་བཅུ་དང་བྲལ་ཞིང་དགེ་བཅུ་ལྡན་པའི་ཡོན་ཏན་དང་། ཡུལ་དེའི་
ཚོགས་ཏེ། དལ་འབྱོར་རྒྱུད་ལྡན་གྱི་ཡོན་ཏན་བསམ་པའོ། །མི་ཁོམ༔ གཡང་ས་བྲལ། གཉིས་
པ་ལ་གཉིས། ཡོན་ཏན་བསམ་པ་དང་། སྨོན་ལམ་གདབ་པའོ། བདག་ནི། ཤོག །
དང་པོ་ལ་གསུམ། སྡེ་བཞིའི་ཡོན་ཏན་དང་། བཀའ་ལུང། དཀའ་ཐུབ་སྡེ། ཡ་བརྒྱད་ཀྱི་
ཡོན་ཏན་བསམ་པ་དང་། དག་པ་ ཡན་ ལག་དང་། དོན་བསྡུ་བའོ།། སྡེ་བཞི་ བཞིན་སྤྱོད།
གསུམ་པ་ལ་གཉིས། ཡོན་ཏན་བསམ་པ་དང་། སྨོན་ལམ་གདབ་པའོ། །བདག་ནི
ཤོག །དང་པོ་ལ་གསུམ། གཙོ་བོའི་ཡོན་ཏན་དང་། ཞིང་དེའི་མངའ། སྟོན་པ་དེས། འཁོར་
གྱི་ཡོན་ཏན་དང་། ཞུ་འཁོར༔ མང་པོ་ལ། བསྟན་ལ་བོན་གྱི་ཡོན་ཏན་བསམ་པའོ། སྡེ་བཅུ་
གསུམ་པ་འོལ་གླིང་དུ་སྐྱེས་པའི་དབང་དུ་བྱས་པའི་སྨོན་ལམ་ལ་གསུམ། འོག་
མིན་གྱི་འོལ་གླིང་དུ་སྐྱེ་བའི་སྨོན་ལམ། དེ་ནས་ནམ། གོང་དེར། སྐྱེས་ནས་རིགས་ལྔའི་ཞིང་
དུ་འཚང་རྒྱ་བའི་སྨོན་ལམ། སངས་རྒྱས། རྒྱས་ནས། སངས་རྒྱས་ནས་སེམས་ཅན་གྱི་
དོན་བྱེད་ནུས་པའི་སྨོན་ལམ་གདབ་པའོ། །དཔག་མེད༔ པར་ཤོག།
འཛམ་གླིང་ཞིང་ཁམས་གཙོ་བོ་འོལ་མོའི་གླིང་།
དེ་ཡི་ཞིང་སྨོན་རྣམ་མཁྱེན་གྲོང་འཇུག་གི།།
ས་བཅད་ཉུང་འདུས་རྗེས་འཇུག་དོན་དུ་བྲིས།།
དེར་ཐོབ་དགེ་བས་མ་གྱུར་སེམས་ཅན་ཀུན།།
ཞིང་དེར་སྐྱེས་ནས་རྫོགས་སངས་རྒྱས་པར་ཤོག།
230



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཅེས་པ་འདིའང་བྱ་བཏང་མཆོག་སྤྲུལ་ཉི་མས་བསྐུལ་བ་ལ་བརྟེན་ནས་ཤར་རྫའི་བྱ་བྲལ་བཀྲ་ཤིས་རྒྱལ་
མཚན་གྱིས་ཤོད་ཆེན་བཅོ་བརྒྱད་ཀྱི་ནང་ཚན་ཉག་ཤོད་ཨ་འཛི་ལུང་གི་དཔལ་ལྡན་གོང་རྒྱལ་དགོན་གྱི་བླ་
བྲང་ཕོ་བྲང་གི་གཟིམ་ཁྱིམ་ཉི་འོད་འཁྱིལ་པར་བྲིས་པར་དགེའོ།།
23



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བདེ་ཆེན་ཞིང་གི་སྨོན་ལམ་རྣམ་མཁྱེན་
གྲོང་འཇུག་བཞུགས་སོ།།
༄༅། །སངས་རྒྱས་ཞིང་མཆོག་བདེ་བ་ཅན་ལ་པ་ཏ་ཡ། སངས་རྒྱས་ཞིང་མཆོག་འོལ་མོའི་གླིང་ཆེན་དུ། སྐྱེ་བར་འདོད་
པའི་གང་ཟག་གང་ཡིན་དེས། གོང་དུ་རྟེན་མཆོག་ཁྱད་པར་ཅན་གྱི་དྲུང་། འོས་པའི་མཆོད་ཚོགས་གང་འབྱོར་བཤམ་
བྱས་ལ།། རང་བཞིན་དག་པའི་སྤྱོད་ཚུལ་བསླབ་པའི་ངོས།། དད་པའི་བློ་ཡིས་ཚིག་འདི་དབྱངས་ལ་བསྐྱོན། ཨེ་
མ་ཧོ། འདི་ནས་ཉི་མ་ནུབ་ཀྱི་ཕྱོགས་དེ་རུ།། དག་པའི་ཞིང་མཆོག་འོལ་མོ་ལུང་
རིང་ཞེས། ངོ་མཚར་རྨད་བྱུང་ཡིད་འོང་ལྷ་ཡི་གནས། ས་ནི་པདྨ་འདབ་བརྒྱད་རྣམ་པར་
བཀྲ།། གནམ་ནི་འཁོར་ལོ་རྩིབ་བརྒྱུད་འོད་དུ་གསལ།། གླིང་དང་གླིང་ཆུང་ལྕགས་
རི་དང་བཅས་པ། དཔག་ཚད་སྟོང་དང་ལྔ་བརྒྱས་བསྐོར་བའི་དབུས།། གཡུང་དྲུང་
དགུ་བརྩེགས་རིན་ཆེན་བཞི་བཀྲའི་རི།། དུས་གསུམ་སངས་རྒྱས་ཐམས་ཅད་བྱོན་
པའི་གནས།། ཕྱི་རིམ་ཚལ་བཞི་རོལ་མཚོས་བསྐོར་བ་ལ། ཤར་ན་ཤམ་པོ་ལྷ་རྩེ་
བཀོད་པ་མཛེས།། ལྷོ་ན་བར་པོ་སོ་བརྒྱད་འོད་དུ་འབར།། ནུབ་ན་ཁྲི་སྨོན་རྒྱལ་
བཞད་ངོ་མཚར་གླིང་། བྱང་ན་ཁོལ་མ་ནེའུ་ཆུང་གཡུ་ལས་གྲུབ། ཤར་ལྷོར་བདེ་བ་
རང་གྲུབ་དག་པའི་ཞིང་།། ལྷོ་ནུབ་ཐུགས་རྗེ་འབྱུང་བ་གྲུབ་པའི་གནས།། ནུབ་བྱང་
རྣམ་དག་དཀར་པོ་ཤེལ་ལས་གྲུབ། བྱང་ཤར་གཤེན་རབ་སྐུ་ཚད་བིཌུ་སྔོ། དེ་རྒྱབ་
རིན་ཆེན་ལྔ་དང་དྭངས་བསིལ་མཚོ། རྩི་ཤིང་པདྨའི་ར་བས་བསྐོར་བ་ལ། ཤར་ན་
གཡུང་དྲུང་བཀོད་གླིང་འདོད་དགུ་ཚང་། ལྷོ་ན་ཚད་མེད་བྱང་ཆུབ་རྒྱུད་སྦྱང་ས།།
ནུབ་ན་མི་གཡོ་བསམ་གཏན་སྒོམ་པའི་གནས། བྱང་ན་གནོད་སྦྱིན་ནོར་གླིང་འཛམ་
ལྷ་གནས།། མཚམས་བཞིར་དགའ་ལྡན་ལྷ་གླིང་འདུལ་ཁྲིམས་གླིང་། བདུད་འདུལ་
232



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བསྔགས་གླིང་སྦྱིན་པ་མཐར་རྒྱས་གླིང་།། དགེ་རྒྱས་ཡོན་ཏན་ཚད་མེད་བྱམས་
པའི་གླིང་། རིན་ཆེན་གྲམ་གླིང་རིན་ཆེན་སྤུངས་པའི་གླིང་། དེ་སོགས་གླིང་དང་གླིང་
ཆུང་བལྟར་མི་ངོམས།། དེ་རྒྱབ་མཚོ་དང་ལྗོན་ཤིང་མཛེས་པའི་ཚལ།། དྲང་སྲོང་
འགོགས་པ་གནས་པའི་ཕྱི་རོལ་དུ། ཤོར་ན་རྒྱལ་རིགས་རྒྱལ་ས་འཛིན་པའི་གླིང་།
ལྷོ་ན་རྗེའུ་རིགས་བཀོད་པ
་པ་མཛེས་
（ས་པའི་ཞིང་། ནུབ་ན་བྲམ་ཟེ་གཙང་མ་འདུས་པའི་
ཡུལ། བྱང་ན་དམངས་རིགས་གདོལ་པའི་གྲོང་ཁྱེར་ཆགས།། མཚམས་བཞིར་གླིང་
ཆུང་གཉིས་གཉིས་བརྒྱད་ཀྱིས་བསྐོར།། དེ་རྒྱབ་འཁོར་མོ་གླིང་མཚོའི་ཕྱི་རོལ་དུ།།
ཤར་ན་ཨ་བ་ད་རའི་ཡུལ་མཆོག་མཛེས།། ལྷོ་ན་ཁྲི་དང་འབྱམས་པའི་ཞིང་ཁམས་
བཀྲ། ནུབ་ན་རྒྱ་ལག་འོད་མའི་གླིང་ཆེན་ཆགས།། བྱང་ན་འོད་མ་འབྱམས་སྐྱའི་
རྒྱལ་ཁབ་གནས།། དེ་སོགས་གླིང་ཆེན་བཅུ་དྲུག་བཀོད་པ་གསལ། དེ་རྒྱལ་མུ་ཁྱུད་
གདལ་པའི་རྒྱ་མཚོ་དང་། དབལ་སོ་གངས་ཀྱི་ར་བས་ཡོངས་སུ་བསྐོར།། ཨེ་མ་
རྒྱལ་བའི་ཞིང་ཁམས་ཆེན་པོ་དེར། སངས་རྒྱས་བྱང་སེམས་འཕགས་ཚོགས་སྐར་
ལྟར་བཀྲ། ཡིད་དམ་ཞི་ཁྲོའི་ལྷ་ཚོགས་སྤྲིན་ལྟར་གཏིབ། རིག་འཛིན་དཔའ་བོ་
དཔའ་མོ་གཞའ་ལྟར་འཁྱུག །བསྟན་སྲུང་དམ་ཅན་ཕོ་མོ་གློག་ལྟར་འགྱུ། བདག་
སོགས་འགྲོ་རྣམས་སྒོ་གསུམ་བཏུད་བྱས་ཏེ། རྒྱལ་བའི་དྲུང་དུ་མཐོལ་ཞིང་བཤགས་
པར་བགྱི།། བྱང་ཞིང་དག་པར་ཁྱེད་ཀྱིས་མཛད་དུ་གསོལ། མར་མེ་མེ་ཏོག་བདུག་
སྤོས་དྲི་ཆབ་བཤོས། གདུགས་དང་རྒྱལ་མཚན་སྒྲ་སྙན་རོལ་མོའི་ཚོགས། མཆོད་པའི་
སྤྲིན་ཚོགས་ནམ་མཁའི་ཁམས་གང་བ།། ལྷ་དང་ལྷ་མོས་འབུལ་གྱི་བཞེས་སུ་གསོལ།།
སྲས་བཅས་རྒྱལ་བའི་མཛད་པ་བླར་མེད་ཅིང་། འཇིག་རྟེན་ལྷ་མིའི་བསོད་ནམས་
གང་དག་དང་། དག་པའི་ཞིང་གི་བཀོད་པ་བསམ་ཡས་ལ།། བདག་སོགས་འགྲོ་
བ་མ་ལུས་རྗེས་ཡི་རང་། གང་ཞིག་རིག་ཅན་གསུམ་གྱི་གདུལ་བྱ་རྣམས།། ཐར་པ་
233



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཐམས་ཅད་མཁྱེན་པའི་ལམ་བགྲོད་ཕྱིར།། བཀའ་ཡི་འཁོར་ལོ་དེ་བཞིན་བསྐོར་
མཛད་ལ། འགྲོ་བའི་དོན་མཛད་རྒྱལ་བ་སྲས་བཅས་ཀྱང་།། ཅི་སྲིད་འཁོར་བའི་
ཞིང་འདི་མ་སྟོང་བར། དེ་སྲིད་འགྲོ་བ་འདྲོང་ཕྱིར་བཞུགས་གསོལ་འདེབས། འདི་
སོགས་དུས་གསུམ་དགེ་བ་གང་བགྱིས་པ།། ཅུང་ཟད་ཙམ་ཡང་ཞིང་མཆོག་དེར་
སྐྱེ་ཞིང་།། གཡུང་དྲུང་སེམས་དཔའི་སྤྱོད་ལ་གནས་པ་དང་།། བླ་མེད་རྫོགས་
པའི་བྱང་ཆུབ་ཐོབ་ཕྱིར་བསྔོ། བདག་ནི་འདི་ནས་ཚེ་འཕོས་གྱུར་མ་ཐག །འཛམ་
གླིང་ཞིང་གཙོ་འོལ་མོ་གླིང་ཆེན་གྱི།། གཡུང་དྲུང་དགུ་བརྩེགས་རིན་ཆེན་འབར་
བའི་རི།། གཞལ་ཡས་རྟེན་མཆོག་ཤམ་པོ་ལྷ་རྩེའི་དྲུང་།། སྐྱོན་བྲལ་པདྨའི་རྩེ་ལ་
འཁྲུངས་གྱུར་ནས།། སངས་རྒྱས་དངོས་ཀྱི་ཞལ་མཇལ་གསུང་ཐོས་ཏེ། བོན་གྱི་
མཛོད་འཛིན་ཟག་མེད་དགོངས་བརྙེས་ཤོག །ཨེ་མ་ཞིང་ཁམས་དེ་ཡི་ས་གཞི་ནི།།
གསེར་དངུལ་ཨུན་དང་ཟངས་ལྕགས་ལས་གྲུབ་ཅིང་།། གསེར་གྱི་བྱེ་མ་གཡུ་ཡི་
སྤང་ལྗང་མཛེས།། རིན་ཆེན་རི་དང་བིརྟུའི་བྲག་རི་ལ།། བཀྲ་ཤིས་རྟགས་བརྒྱད་
རིགས་རྟགས་འབུར་དུ་དོད།། བདག་ནི་ཞིང་མཆོག་དེ་རུ་སྐྱེ་བར་ཤོག །ཤིང་
མཆོག་འཇའ་ཚོན་འོད་འབར་རབ་མཛེས་ཤིང་། དཔག་བསམ་ལྗོན་ཤིང་དགོས་
རྒུ་ཡོངས་ཀྱིས་ཕྱུག །ཙན་དན་ནགས་ཚལ་སྨན་ཤིང་སྡོང་པོ་ཡིས།། ཉོན་མོངས་
ནད་སེལ་དྲི་བསུང་དཔག་ཚད་ཁྱབ།། བདག་ནི་ཞིང་མཆོག་དེ་རུ་སྐྱེ་བར་ཤོག །
ཆུ་བཞིས་སྙན་སྒྲོགས་ཆུ་བྲན་འོད་གསལ་ཅིང་། དྭངས་བསིལ་ཡན་ལག་བརྒྱད་ལྡན་
མཚོ་མོ་དང་། སྤོས་ཆུ་འདྲེས་པའི་རྫིང་བུ་ཀུན་ཏུ་འཁྱིལ། ཨུཏྤལ་ནགས་དང་པདྨའི་
ཚལ་རྣམས་སུ། བྷ་མ་ར་ཡིས་སྔགས་ཀྱི་བརྡ་གླུ་བསྒྱུར།། བདག་ནི་ཞིང་མཆོག་དེ་
རུ་སྐྱེ་བར་ཤོག །ཞིང་དེའི་བྱ་བྱིའུ་རི་གཡུང་གཅན་གཟན་རྣམས།། གཅིག་གིས་
གཅིག་ལ་མི་འཚེ་བྱམས་སེམས་ལྡན།། ནེའུ་སེང་སྨན་ལྗོང་མཛེས་པའི་སྐྱེད་ཚལ་དུ།།
234



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཐམས་ཅད་རྩེད་དང་འཁྲབ་དང་གུས་ཚུལ་བྱེད། བདག་ནི་ཞིང་མཆོག་དེ་རུ་སྐྱེ་
བར་ཤོག །ཕྱོགས་ཀུན་རིན་ཆེན་གཞལ་མེད་ཁང་བཟང་དང་།། གསལ་བའི་ཧོས་
གུར་གཞའ་ཚོན་རྒྱབ་ཡོལ་དང་།། དར་གྱི་ཆས་གོས་མཛེས་པའི་ཁྲི་སྟན་དང་།།
ཞལ་ཟས་རོ་ལྡན་བདུད་རྩིའི་མཚོ་མོ་དང་།། རིན་ཆེན་ནོར་བདུན་བཀྲ་ཤིས་རྫས་
བརྒྱད་དང་། རྒྱལ་སྲིད་སྣ་བདུན་གཏེར་གྱི་བུམ་བཟང་དང་། མ་རྨོས་ལོ་ཏོག་
འདོད་ཡོན་ར་བས་བསྐོར།། བདག་ནི་ཞིང་མཆོག་དེ་རུ་སྐྱེ་བར་ཤོག །ཡུལ་དེའི་
ལྷ་མི་རྣམས་ཀྱང་བག་ལྡན་ཅིང་།། སྡིག་བཅུ་ཡོངས་བྲལ་དགེ་བཅུ་ཕུན་ཚོགས་ཏེ།།
མི་ཁོམ་བརྒྱད་སོགས་འཇིགས་པའི་གཡང་ས་བྲལ། བདག་ནི་ཞིང་མཆོག་དེ་རུ་སྐྱེ་
བར་ཤོག །བཀའ་གཞུང་ཉན་བཤད་ཤིང་དྲུང་མི་རྟག་སྡེ། རི་ཁྲོད་ཅོག་པུར་བྲག་
དགོན་དཀའ་ཐུབ་སྡེ། དག་པ་དྲང་སྲོང་གཙང་མ་གཙུག་ཕུད་སྡེ། ཚུལ་གནས་
དགེ་བསྙེན་བསྙེན་གནས་ཡན་ལག་སྡེ།། སྡེ་བཞི་ཡ་བརྒྱད་རང་རང་ལུང་བཞིན་
སྤྱོད།། བདག་ནི་ཞིང་མཆོག་དེ་རུ་སྐྱེ་བར་ཤོག །ཞིང་དེའི་མངའ་བདག་ལྷ་མིའི་
སྟོན་པ་དེས།། ཞུ་འཁོར་གཤེན་དང་ཉན་དང་བསྡུད་པ་པོ། །གཡུང་དྲུང་སེམས་
དཔའ་ལྔ་སྟོང་ལྔ་བརྒྱ་དང་།། ཡེ་གཤེན་སུམ་བརྒྱ་དྲུག་ཅུ་ལྷ་མིའི་འཁོར།། བྱེ་བ་
འབུམ་ཕྲག་གྲངས་འདས་མང་པོ་ལ།། སྡེ་བཅུ་བོན་གྱི་འཁོར་ལོ་རྟག་ཏུ་བསྐོར།།
བདག་ནི་ཞིང་མཆོག་དེ་རུ་སྐྱེ་བར་ཤོག །དེ་ནས་ནམ་ཞིག་ཚེ་ཡི་དུས་བྱུང་ཚེ། འོག་
མིན་ཞིང་གི་འོལ་མོ་གླིང་ཆེན་དེར།། རྣམ་ཤེས་འོད་ཀྱི་གང་བུར་བསྡུས་བྱས་ནས།།
སྐད་ཅིག་རིག་པའི་གསང་ལམ་ལ་ཞུགས་ཏེ།། ས་བཅུའི་དབྱིངས་སོན་བཅུ་གཅིག་
ཡོངས་གོང་དེར།། སངས་རྒྱས་ཞིང་ནས་སངས་རྒྱས་ཞིང་བགྲོད་དེ།། མངོན་པ་
དགའ་དང་དཔལ་ལྡན་མཛེས་པ་དང་།། བདེ་བ་ཅན་དང་ལས་རབ་རྫོགས་པའི་
ཞིང་། དེ་བཞིན་རིགས་སུ་མངོན་པར་སངས་རྒྱས་ནས། དཔག་མེད་འགྲོ་བའི་དོན་
235



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱེད་ནུས་པར་ཤོག །ཨེ་མ་རྒྱལ་བའི་ཞིང་ཁམས་ཉམས་རེ་དགའ། ཚངས་སོགས་
འཇིག་རྟེན་ཆེ་དགུས་བསྔགས་པའི་ཡུལ། སངས་རྒྱས་ཞིང་མཆོག་ངོ་མཚར་དཔལ་
གྱི་གནས། གནས་མཆོག་དམ་པ་འོལ་མོ་གླིང་ཆེན་དེར།། ད་ནས་འཇིག་རྟེན་སྣང་
དགས་མི་བསླུ་བར།། ཉིན་མཚན་བར་མེད་དགེ་ལ་རྒྱུན་བརྩོན་ཞིང་།། སྐྱེ་བའི་རྒྱུ་
མཆོག་སྙིང་ནས་བསྒྲུབ་བྱེད་ཤོག །མཆོག་གསུམ་རྒྱལ་བ་སྲས་བཅས་བྱིན་རླབས་
དང་།། བོན་ཉིད་རྣམ་པར་དག་པའི་བདེན་པ་དང་།། བདག་གི་བསམ་སྦྱོར་དགེ་
བའི་ནུས་མཐུ་ཡིས།། ཅི་ལྟར་སྨོན་ལམ་བཏབ་བཞིན་འགྲུབ་གྱུར་ཅིག །དེ་ནས་སྨོན་
ལམ་འགྲུབ་པའི་སྔགས་ནི། བྱམས་རྒྱུད་ལས། ཨོཾ་ཨ་པར་བི་མོ།། སྐྱེལ་ཁང་རྒྱུན་སྤུངས། ལིག་
ཝེར་སརྦ་མ་ནི་བྱེད་སྨར་དེ་གྱེར་སད་གྱེར་རྒྱུང་ལིག །དམུ་ར་ཏ་ཧན་ཝང་ཡེ་ཧཱུཾ་
ཧྲུན། ཅུང་བྷེད་རད་ཅིན་གསལ་ཟེར་མུ་ལ། རྒྱུར་ཁྱབ་སྤྲོས་བདལ་སཱཧཱ། གང་འགྲུབ་
བཟླས་སོ།། ཞེས་བདེ་ཆེན་ཞིང་གི་སྨོན་ལམ་རྣམ་མཁྱེན་གྲོང་འཇུག་ཅེས་བྱ་བ་ཤར་རྫ་བཀྲ་ཤིས་རྒྱལ་མཚན་གྱིས་
དབེན་པའི་རི་སུལ་དུ་བྲིས་པས། འགྲོ་ཀུན་བདེ་བ་ཅན་དུ་སྐྱེ་བའི་རྒྱུར་འགྱུར་ཅིག །སརྦ་མང་ག་ལམ། ཤུ་བྷཾ། བྷ་
བམ། ཐ་ཚན་མུ་ཙུག་སྨྲར་རོ། དགེའོ།། དགེའོ།།
236



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བདེ་ཆེན་ཞིང་གི་སྨོན་ལམ་གྱི་དོན་གསལ་བར་བྱེད་པའི་
འགྲེལ་པ་ཉི་མའི་སྙིང་པོ་བཞུགས་སོ།།
༄༅། །བདེ་ཆེན་ཞིང་གི་སྨོན་ལམ་རྣམ་མཁྱེན་གྲོང་འཇུག་ཅེས་པའི་དོན་གསལ་བར་
བྱེད་པའི་འགྲེལ་པ་ཉི་མའི་སྙིང་པོ་ཞེས་བྱ་བ།།
རབ་མཛེས་འཛམ་བུའི་ཁྲོད་ན་མངོན་སུམ་འཕགས་པ་དག་པའི་གནས་མཆོག་
པདྨོ་བདེ་བ་ཅན་གྱི་ཞིང་།།
རབ་བརྗིད་གདོས་བཅས་དང་བྲལ་འོད་གསལ་དབྱིངས་སུ་ས་ལེ་གསལ་བའི་
ཞིང་མཆོག་འོལ་མོའི་གླིང་ཆེན་པོ།།
རབ་བརྟེན་ལོག་ཆོས་སོགས་དང་འཇིགས་པ་གང་གིས་མི་བརྫི་སྲས་བཅས་
རྒྱལ་བས་སྤྱོད་ཡུལ་འཕགས་པའི་གནས།།
རབ་ཏུ་གུས་པ་བསྐྱེད་ཅིང་གདུང་བའི་དབྱངས་ཀྱིས་ཞིང་མཆོག་ཁྱད་པར་ཅན་
ལ་དིང་ནས་བདག་བསྟོད་དོ།
རྣམ་མཁྱེན་བོན་དབྱིངས་སྤྲོས་བྲལ་མི་གཡོ་བདེ་བ་ཆེན་པོའི་ཀློང་ཡོངས་སུ།།
རྣམ་དག་ཐུགས་རྗེའི་ཉི་མའི་འོད་ཟེར་ཕྱོགས་བཅུར་ཡོངས་སུ་སྤྲོ་མཁས་ཅན།།
རྣམ་རྨོངས་གདུལ་བྱའི་བློ་ཡི་པདྨོ་རབ་ཏུ་འབྱེད་བྱེད་གང་དེ་ལ།།
རྣམ་པར་ཀུན་ཏུ་སྒོ་གསུམ་རབ་བཏུད་གུས་པ་ཆེན་པོས་ཕྱག་བགྱིའོ།།
23



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མ་ལུས་རྒྱལ་བ་ཀུན་གྱི་དགོངས་པ་ཡོངས་སུ་དྲིལ་བ་ཅན།།
མ་རིག་རྨོངས་པའི་འགྲོ་ལ་ཐར་པའི་ལམ་མཆོག་བསྟན་མཛད་པ།།
མ་ལྟར་བརྩེ་བའི་ཐུགས་མངའ་མཚུངས་མེད་དཔལ་ལྡན་བླ་མ་ལ།།
མ་གྱུར་འགྲོ་བ་ཀུན་གྱི་དད་གསུམ་བློ་ཡི་མེ་ཏོག་འཐོར།།
རྒྱལ་བ་ཀུན་གྱི་བགྲོད་པ་གཅིག་པའི་ལམ།།
རྣམ་དག་ཞིང་གི་སྨོན་ཚིག་ཟབ་མོ་ཡི།
རྣམ་འབྱེད་རབ་གསལ་པདྨའི་ཕྲེང་བ་སྤེལ།།
སྐལ་ལྡན་དད་ཅན་སྤྱི་བོའི་རྒྱན་དུ་ལོངས།།
ཞེས་བདེ་ཆེན་ཞིང་གི་སྨོན་ལམ་རྣམ་མཁྱེན་གྲོང་འཇུག་ཅེས་བྱ་བའི་དོན་གསལ་
བར་བྱེད་པ་ལ། རྣམ་པ་གཉིས་ཀྱིས་བསྟན་ཏེ། དེ་ཡང་མཚན་གདག་ནས་གཞུང་
ལ་འཇུག་པ། གཞུང་གི་དོན་གཏན་ལ་དབབ་པའོ། །དང་པོ་ནི། གཞུང་འདི་ལ་
བདེ་ཆེན་ཞིང་གི་སྨོན་ལམ་རྣམ་མཁྱེན་གྲོང་འཇུག་བརྗོད་པ་ནི། ཨུ་རྒྱན་གྱི་མི་རྣམས་
ཀྱིས་ཞིང་ཁམས་འདི་ལ་མཚན་བདེ་བ་ཅན་བཏགས་པའི་སྒྲ་ལས་དྲངས་པ་སྟེ།
དོན་དུ་གནས་སྐབས་དང་མཐར་ཐུག་ཐམས་ཅད་དུ་མི་བདེ་བ་མེད་ཅིང་བདེ་བ་
ཅན་གྱི་གནས་ཡིན་པའི་ཕྱིར་དང། དེ་ལྟ་བུའི་གནས་སམ་གྲོང་དུ་འཇུག་པའི་ཐབས་
ཁྱད་པར་ཅན་གྱི་ཚིག་ཕྲེང་ཡིན་པས་ན་དེ་སྐད་བརྗོད་པའོ། །གཞན་དག་གིས་ནི།
ཤར་གླིང་པས་མི་འགྱུར་གཡུང་དྲུང་ཅན་དང་། བྱང་གླིང་པས་དབང་བསྒྱུར་འཁོར་
ལོ་ཅན་དང་
། ནུབ་གླིང་པས་མེ་ཏོག་བཀོད་པ་ཅན་དང་། འཛམ་གླིང་སྤྱི་པས་ཡིད་
བཞིན་བཀོད་པ་ཅན་དང་། གཞན་ཡང་རྒྱ་གར་གྱི་མི་རྣམས་ཀྱིས་ཤམ་བྷ་ལ།
རྒྱ་ནག་གི་མི་རྣམས་ཀྱིས་མུ་ཁྱུད་གཏེར་གྱི་གླིང་། ཟ་ཧོར་གྱི་མི་རྣམས་ཀྱིས་དབང་
238



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལྡན་འཁོར་མོ་གླིང་། སྤུ་གུར་གྱི་མི་རྣམས་ཀྱིས་གར་མ་གར་ཤོམ་སྤྲོ། བྲུ་ཤའི་མི་
རྣམས་ཀྱིས་མི་འགྱུར་འོད་མ་ཚལ། ཁ་ཆེའི་མི་རྣམས་ཀྱིས་མི་ཤིག་རྡོ་རྗེའི་གླིང་།
གེ་སར་མི་རྣམས་ཀྱིས་ཁ་ལ་གཡུ་གཤོག་གླིང་། ལི་བལ་གྱི་མི་རྣམས་ཀྱིས་
ས་དཔག་
བསམ་ལྗོན་པའི་གླིང་། ཞང་ཞུང་གི་མི་རྣམས་ཀྱིས་ནུབ་བྱང་སྟག་གཟིག་ཁྲོམ་གྱི་
ཡུལ། བོད་གངས་ཅན་གྱི་མི་རྣམས་ཀྱིས་ནུབ་ཕྱོགས་འོལ་མོ་ལུང་རིང་ངམ་འོལ་
མོའི་གླིང་། མོན་ཡུལ་གྱི་མི་རྣམས་ཀྱིས་ཏ་གཟིགས་ག་ཤ་ནོར་གྱི་གླིང་། འཇང་གི་
མི་རྣམས་ཀྱིས་དམུ་ཡུལ་འཕྱོ་བ་ཧོས་མོ་གླིང་ལ་སོགས་མཚན་སོ་སོར་ཡོད་དོ། །
གཉིས་པ་གཞུང་དོན་ལ་གསུམ། ཀླད་གཞུང་མཇུག་གོ །དང་པོ་ལ་གཉིས།
མཆོད་བརྗོད་དང་། གཞུང་དོན་ཉམས་སུ་ལེན་ཚུལ་ཇི་ལྟར་བྱ་བའོ། །དང་པོ་ནི།
སངས་རྒྱས་ཞིང་མཆོག་བདེ་བ་ཅན་ལ་པ་ཏ་ཡ། ཞེས་པ་སྟེ། པ་ཏ་ཡ་ཞེས་པ་ཡེ་
སྲིད་ལྷའི་སྒྲ་ལས་ཆད་པ་སྟེ། ཞང་ཞུང་སྨར་གྱི་སྐད་དོ། །བོད་སྐད་དང་ཤན་སྦྱར་
ན་ཕྱག་འཚལ་ལོ། ཞེས་པའོ། །དེ་ཡང་ཡུལ་གང་ལ་ཕྱག་འཚལ་ན། སྤངས་པ་ཕུན་
སུམ་ཚོགས་པས་ན་སངས། རྟོགས་པ་ཕུན་སུམ་ཚོགས་པས་ན་རྒྱས་ཏེ། སྤང་རྟོགས་
མཐར་ཐུག་པའམ་མཐར་ཕྱིན་པའི་རྫོགས་པའི་སངས་རྒྱས་དེ་ཉིད་འགྲོ་དོན་དུ་
འཇིག་རྟེན་མིའི་ཡུལ་དུ་བྱོན་པའམ་འབྱོན་པར་འགྱུར་བ་དག་ཞིང་ཀུན་ལས་མཆོག་
ཏུ་གྱུར་པ་ནུབ་ཕྱོགས་བདེ་བ་ཅན་འོལ་མོའི་གླིང་ཆེན་དུ་བྱོན་པའམ་འབྱོན་པར་
འགྱུར་བ་སྟེ། དེ་ལྟ་བུའི་རྟེན་དང་བརྟེན་པ་དང་བཅས་པའི་ཞིང་ཁམས་དེ་ཉིད་
སྐབས་འདིར་ཕྱག་གི་ཡུལ་དུ་འཇོག་སྟེ། རྒྱུ་མཚན་དཀོན་མཆོག་གསུམ་གྱི་རྟེན་
གནས་ཁྱད་པར་ཅན་ཡིན་པའི་ཕྱིར་རོ། །དེ་ཡང་ཕྱག་གི་ངོ་བོ་ནི། སྒོ་གསུམ་དག་
པའི་ཁྱད་པར་དུ་བྱས་ཏེ་ཡུལ་ལ་འདུད་པའོ། །ངེས་ཚིག་ནི། བག་ཆགས་དང་སྒྲིབ་
པ་འཕྱག་པས་ན་ཕྱག་ཅེས་བྱའོ། །དབྱེ་བ་བཞི་སྟེ། ལོངས་སྤྱོད་རྒྱན་གྱི་ཕྱག །མོས་
239



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་ཏིང་ངེ་འཛིན་གྱི་ཕྱག །འདྲེས་པ་ནན་ཏན་གྱི་ཕྱག །སྐྱེ་འགག་མེད་པ་ཡེ་ཤེས་
ཀྱི་ཕྱག་དང་བཞིའོ། །དེ་ལས་དང་པོ་གསུམ་ནི་སྒོ་གསུམ་གྱི་ཕྱག་གི་ཁོངས་སུ་འདུས་ལ།
ཕྱི་མ་ནི་ལྟ་སྒོམ་ཁྱད་པར་ཅན་ལ་ཕྱག་གི་མིང་བཏགས་པ་སྟེ་ལེགས་པའི་རྣམ་བཞག་
གོ །ཡང་ན་ལོངས་སྤྱོད་རྒྱུན་གྱི་ཕྱག་བླ་མ་ལ་འཚལ་ཏེ་ཟང་ཟིང་ལ་སོགས་འབུལ།
མོས་པ་ཏིང་འཛིན་གྱི་ཕྱག་སངས་རྒྱས་ལ་འཚལ་ཏེ་དད་པས་སྐྱབས་སུ་འགྲོ།
འདྲེས་པ་ནན་ཏན་གྱི་ཕྱག་བོན་ལ་འཚལ་ཏེ་དེའི་དགོངས་པ་ལོན་པར་བྱེད།
སྐྱེ་འགག་མེད་པ་ཡེ་ཤེས་ཀྱི་ཕྱག་རང་སེམས་ལ་འཚལ་ཏེ་གནས་ལུགས་ཀྱི་དོན་
བསྒོམ་པའོ། །དགོས་པ་ནི་བར་ཆད་ཀྱི་བགེགས་ཞི་བ། བསོད་ནམས་ཀྱི་ཚོགས་
རྫོགས་པ། སྔོན་འབྱུང་གི་སློབ་དཔོན་དང་རྗེས་སུ་མཐུན་པ། རྩོམ་པ་པོ་ཚད་
ལྡན་དུ་འགྱུར་བ་ལ་སོགས་བཞི་ཡོད་དོ། །གཉིས་པ་ནི། སངས་རྒྱས་ཞིང་མཆོག་
འོལ་མོའི་གླིང་ཆེན་དུ། སྐྱེ་བར་འདོད་པའི་གང་ཟག་གང་ཡིན་དེས། གོང་དུ་རྟེན་
མཆོག་ཁྱད་པར་ཅན་གྱི་དྲུང་།། འོས་པའི་མཆོད་ཚོགས་གང་འབྱོར་བཤམས་བྱས་ལ།
རང་བཞིན་དག་པའི་སྤྱོད་ཚུལ་བསླབ་པའི་ངོས།། དད་པའི་བློ་ཡིས་ཚིག་འདི་
དབྱངས་ལ་བསྐྱོན། ཞེས་པ་སྟེ། སྨོན་ལམ་ཁྱད་པར་ཅན་གདབ་པ་ལ་སྟོབས་བཞི་
ཚང་པའི་སྒོ་ནས་འཇུག་དགོས་ཏེ། དེ་ཡང་བསམ་པའི་སྟོབས་སངས་རྒྱས་ཀྱི་ཞིང་
མཆོག་ཏུ་གྱུར་པ་འོལ་མོའི་གླིང་ཆེན་དུ་སྐྱེ་བ་དང་
། སྐྱེས་ནས་སངས་རྒྱས་ཀྱི་གོ་
འཕང་བསྒྲུབ་ནས་སེམས་ཅན་གྱི་དོན་བྱེད་པར་འདོད་པའི་གང་ཟག་གང་ཡིན་
པ་དེས། རྟེན་གྱི་སྟོབས་གོང་དུ་བདེ་གཤེགས་ཀྱི་སྐུ་གཟུགས་དང་མཆོད་རྟེན་གླེགས་
བམ་ལ་སོགས་མཆོག་ཏུ་གྱུར་པའམ་ཁྱད་པར་ཅན་བཀོད་ལ། སྐྱབས་ཡུལ་ལྷ་ཚོགས་
མདུན་གྱི་ནམ་མཁར་བསྒོམས་ནས་དེ་དག་གི་སྤྱན་སྔར་རམ་དྲུང་དུ། མཆོད་པའི་
སྟོབས་མར་མེ་མེ་ཏོག་སྤོས་དྲི་ཆབ་ཞལ་ཟས་ལ་སོགས་རྣམ་པར་དག་པའམ།
240



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
མདོར་ན་འོས་པའི་མཆོད་ཚོགས་གང་འབྱོར་བཤམ་པར་བྱས་ལ་རང་བཞིན་གྱི་
རྟེན་སྔགས་བཙུན་ལ་སོགས་གང་ཡིན་པས་དག་པའི་སྤྱོད་ཚུལ་ལ་བསླབ་པའི་ངོས་
ནས། དད་པའི་སྟོབས་སྐོམ་པ་ཆུས་གདུངས་བའམ་བུ་མས་གདུངས་བ་ལྟ་བུས་
སངས་རྒྱས་ཀྱི་ཞིང་ལ་མོས་པའམ་དད་པའི་བློ་ཡིས་འོག་ནས་འབྱུང་བའི་ཚིག་བཤད་
རྣམས་སྙན་པའི་དབྱངས་ལ་བསྐྱོན་ཏེ་བརྗོད་པའོ། །དེས་ན་བསམ་པའི་སྟོབས་
བྱང་ཆུབ་མཆོག་ཏུ་སེམས་བསྐྱེད་པ་ཞིང་ས་བཟང་པོ་ལྟ་བུ། རྟེན་གྱི་སྟོབས་ཡུལ་
ཁྱད་པར་ཅན་བསྒོམ་པ་དུས་ཚད་སོས་ཀ་ལྟ་བུ། མཆོད་པའི་སྟོབས་དངོས་ཀུན་
མནྡལ་དུ་འབུལ་བ་རྐྱེན་ཆུ་ལུད་ལྟ་བུ། དད་པའི་སྟོབས་ཡུལ་ལ་མོས་པ་བསྐྱེད་པ་
ས་བོན་ཐེབས་པ་ལྟ་བུ་སྟེ་བཞི་འཛོམ་པ་དང་། ཐེ་ཚོམ་དང་བྲལ་བར་གདབ་པས་
ཅི་ལྟར་གཟས་པ་བཞིན་དུ་འགྲུབ་པར་ངེས་ལ། གལ་ཏེ་སྨོན་ལམ་ལ་སྟོབས་བཞི་
མ་ཚང་ན་འགྲུབ་པར་དཀའ་སྟེ། རྒྱུད་ལས། སྟོབས་བཞི་མི་ཤེས་སྨོན་ལམ་འདོད་
པོ་ཆེ། དུས་ལ་མ་བབ་སོ་ནམ་བཅད་པ་འདྲ།། ཞེས་གསུངས།
གཉིས་པ་གཞུང་དོན་དངོས་ལ་གཉིས། དབུ་འདྲེན་དང་། དངོས་གཞིའོ། །དང་
པོ་ནི། ཨེ་མ་ཧོ། །ཞེས་པ་ནི་ཞང་ཞུང་ཕུགས་པ་སྟག་གཟིག་གི་སྒྲ་སྟེ། མིང་འགྱུར་
དུ་ངོ་མཚར་ཆེ་ཞེས་བྱ་ལ། ཅིའི་ཕྱིར་ངོ་མཚར་ཆེ་ཞེ་ན། བཤད་པར་བྱ་སྟེ་ཞིང་
གཞན་ལས་ཁྱད་པར་འཕགས་པ་དང་། སངས་རྒྱས་བྱོན་པའི་ཞིང་ཁམས་ཡིན་
པ་དང་། ཕྱི་རོལ་ལོག་ཆོས་སོགས་ཀྱིས་མི་མཐོང་བ་དང་། སངས་རྒྱས་ཀྱི་བསྟན་
པ་མ་ཉམས་པར་གནས་པ་དང་། གནས་སྐབས་དང་མཐར་ཐུག་ཐམས་ཅད་དུ་
མི་བདེ་བ་མེད་ཅིང་བདེ་བ་དང་ལྡན་པ་དང་། ཞིང་དང་བཅུད་ཀྱི་ཡོན་ཏན་ཕུན་
སུམ་ཚོགས་པ་དང་། མེ་བདུན་ཆུ་གཅིག་གི་དུས་སུ་ནམ་མཁར་འཕགས་ནས་མི་
འཇིག་པར་བརྟན་པ་ལ་སོགས། རྒྱུ་མཚན་རྣམ་པར་བདུན་གྱི་སྒོ་ནས་ངོ་མཚར་
241



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཆེ་ཞེས་བརྗོད་དོ། །དྲི་མེད་ལས། དུས་ཀྱི་བསྐལ་པ་མེ་བདུན་ཆུ་གཅིག་འབྱུང་བའི་
དུས་ཀྱང་། རང་བཞིན་གྱིས་མཁའ་ལ་འཕགས་ནས་སྲིད་པ་ཡེ་སངས་ཀྱི་གནས་
དང་འབྲེལ་པར་བཞུགས་སོ། །ཞེས་གསུངས། དོན་འགྱུར་དུ། ཨེ་ནི་རྩ་བའི་ལྷ་
ཕོ་རྒྱུད་ཐམས་ཅད་ཀྱི་ཐུགས་སྲོག་དང་། མ་ནི་མཁའ་འགྲོ་མོ་རྒྱུད་ཐམས་ཅད་ཀྱི་
ས་བོན། ཧོ་དེ་དག་དགྱེས་པ་བསྐྱེད་པའི་སྒྲ་དོན་ནོ། །
གཉིས་པ་དངོས་གཞི་ལ་གསུམ། བདེ་བ་ཅན་དུ་སྐྱེ་བའི་རྒྱུ་བཞི་ལ་བརྩོན་པ།
རྒྱུའི་རང་བཞིན་ལ་སྨོན་པ། སྨོན་ལམ་འགྲུབ་པའི་བདེན་ཚིག་དང་གཟུང་སྔགས་
བརྗོད་པའོ།། དང་པོ་ལ་བཞི། ཞིང་གི་བཀོད་པ་ཡིད་ལ་བྱེད་པ། དགེ་བའི་ལས་
དཔག་ཏུ་མེད་པ་སྒོ་དུ་མ་ནས་བསག་པ། བྱང་ཆུབ་ཏུ་སེམས་བསྐྱེད་པ།
བདེ་བ་ཅན་དུ་སྐྱེ་བའི་སྨོན་ལམ་གདབ་པའོ། །དང་པོ་ལ་གཉིས། ཕྱོགས་གང་དུ་
ཡོད་པ་བསྟན་པ། དེ་ན་ཡོད་པའི་ཞིང་ཁམས་ཀྱི་བཀོད་པ་ཡིད་ལ་བྱེད་པའོ། །དང་
པོ་ནི། འདི་ནས་ཉི་མ་ནུབ་ཀྱི་ཕྱོགས་དེ་རུ། ཞེས་པ་སྟེ། དེ་ཡང་ཕྱོགས་གང་དུ་
ཡོད་ཅེ་ན། བོད་ཀྱི་གངས་ཏི་སེ་འདི་ནས་ཉི་མ་ནུབ་ཀྱི་ཕྱོགས་སུ་ཡོད་དེ། མདོ་
གཟེར་མིག་ལས། ལྷོ་འཛམ་བུ་གླིང་གི་ནུབ་ཕྱོགས། ཞེས་བསྟན་པ་དང་། མདོ་
འདུས་ལས། མི་མཇེད་འཇིག་རྟེན་འཛམ་གླིང་གི།། ནུབ་ཕྱོགས་འོལ་མོའི་གླིང་
ཞེས་པ།། ཞེས་དང་། རྣམ་རྒྱལ་ལས། ནུབ་ཕྱོགས་བདེ་བ་ཅན། ཞེས་གསུངས་
ལ། སློབ་དཔོན་དྲན་པས་ཀྱང་དེ་དང་མཐུན་པ་ནུབ་ཕྱོགས་སུ་ཡོད་པ་བཤད་
དོ། །མདོ་འདུས་ལེའུ་ཉེར་གཉིས་ནས་ནུབ་བྱང་ཡོད་པ་བསྟན་པ་ནི། ཨུ་རྒྱན་གྱི་
ཡུལ་ནས་ནུབ་བྱང་མཚམས་སུ་ཡོད་པ་དྲི་མེད་ལས་བཤད་པ་དང་མཐུན་ལ།
ཁ་གཅིག་གིས་བྱང་ཕྱོགས་ཡོད་པར་བསྟན་པ་ནི། ལུང་དེ་དག་དང་འགལ་ཏེ།
འོན་ཀྱང་འཛམ་གླིང་བྱེ་བ་ཕྲག་བརྒྱ་ན།། བྱང་ཕྱོགས་འོལ་མོ་ལུང་རིང་དེ། ཞེས་
242



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པའི་ལུང་ཙམ་ལ་བརྟེན་པ་སྟེ། དེ་ནི་བོད་གངས་ཅན་འདི་ནས་བསྟན་པའི་ལུང་
ཡིན་པའི་ངེས་པ་མེད་དོ། །གཉིས་པ་ལ་གཉིས། མདོར་བསྡུ་ནས་དང་། རྒྱས་པར་
ཕྱེ་ནས་ཞིང་ཁམས་ཀྱི་བཀོད་པ་ཡིད་ལ་བྱེད་པའོ། །དང་པོ་ལ་གཉིས། ཕྱོགས་དེ་
ན་ཡོད་པའི་ཞིང་ཁམས་དང་། ཞིང་ཁམས་བཀོད་པ་ཇི་ལྟར་ཡོད་པ་བསྟན་
པའོ། །དང་པོ་ནི། དག་པའི་ཞིང་མཆོག་འོལ་མོ་ལུང་རིང་ཞེས། ངོ་མཚར་རྨད་
བྱུང་ཡིད་འོང་ལྷ་ཡི་གནས། ཞེས་པ་སྟེ། ཕྱོགས་དེ་ན་གང་ཡོད་ན་ཕྱིའི་སྣོད་དང་
ནང་གི་བཅུད་རྣམ་པར་དག་པའི་གནས། ཞིང་ཁམས་གཞན་ལས་ཁྱད་པར་འཕགས་
ཤིང་མཆོག་ཏུ་གྱུར་པ་འོལ་མོ་ལུང་རིང་ཞེས་བྱ་བ། ངོ་མཚར་ཆེ་ལ་རྨད་དུ་བྱུང་
བ་ཡིད་འོང་ལྷ་ཡི་གནས་དེ་ཉིད་ཡོད་དོ། །དེ་ཡང་འོལ་མོ་ལུང་རིང་ཞེས་པའི་ངེས་
དོན་ནི། མདོ་གཟེར་མིག་ལས། འོལ་ནི་སྐྱེ་བ་མེད་པས་འོལ། མོ་ནི་འདོད་པ་འབྱུང་
བས་མོ། །ལུང་ནི་བཀའ་ལུང་བསྟན་པས་ལུང་། རིང་ནི་ཐུགས་རྗེ་སྲིང་བས་རིང་།།
ཞེས་པའོ། །གཉིས་པ་ནི། ས་ནི་པདྨ་འདབ་བརྒྱད་རྣམ་པར་བཀྲ། གནམ་ནི་འཁོར་
ལོ་རྩིབ་བརྒྱད་འོད་དུ་གསལ།། གླིང་དང་གླིང་ཆུང་ལྕགས་རི་དང་བཅས་པ།།
ཞེས་པ་སྟེ། དེ་ཡང་ཚུལ་ཇི་ལྟར་ཡོད་ན། ས་གསེར་ཀྱི་བྱེ་མ་བདལ་པ་ལ། དབྱིབས་
ནི་མེ་ཏོག་པདྨ་འདབ་བརྒྱད་ཀྱི་རྣམ་པར་བཀྲ་བའི་སྟེང་། མདོག་བཻཌཱུརྱའི་ཁ་དོག་
ལྟར་སྔོ་བའི་ནམ་མཁའམ་གནམ་ནི་འཁོར་ལོ་རྩིབ་བརྒྱད་ཀྱི་འོད་དུ་གསལ་བའི་
འོག །གནམ་ས་དེ་གཉིས་ཀྱི་བར་ན། འཛམ་གླིང་ཞིང་གི་གཙོ་བོ་འོལ་མོའི་གླིང་
ཆེན་ཞེས་བྱ་བ་ཡོད་དེ། དེ་ཡང་ནང་གླིང་། བར་གླིང་། ཕྱི་གླིང་། མཐའ་གླིང་
ལ་སོགས་གླིང་དང་གླིང་ཆུང་བསམ་གྱིས་མི་ཁྱབ་ཅིང་དབྱིབས་གྲུ་བཞིར་འདུག་པ།
མཐའ་བསྐོར་ལྕགས་རི་ཆེན་པོ་དང་བཅས་ཏེ་གནས་སོ། །
གཉིས་པ་ལ་ལྔ་། རྒྱལ་ས་གླིང་བརྒྱད། ནང་གླིང༌། བར་གླིང་། ཕྱི་གླིང་།
243



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མཐའ་གླིང་གི་བཀོད་པ་ཡིད་ལ་བྱེད་པའོ། །དང་པོ་ལ་གཉིས། དབུས་དང་།
ཕྱོགས་མཚམས་ཀྱི་བཀོད་པ་ཡིད་ལ་བྱེད་པའོ། །དང་པོ་ནི། དཔག་ཚད་སྟོང་དང་ལྔ་
བརྒྱས་བསྐོར་བའི་དབུས། གཡུང་དྲུང་དགུ་བརྩེགས་རིན་ཆེན་བཞི་བཀྲའི་རི།།
དུས་གསུམ་སངས་རྒྱས་ཐམས་ཅད་བྱོན་པའི་གནས།། ཞེས་པ་སྟེ། དེ་ལྟ་བུ་ཞིང་
ཁམས་དེའི་མཐའ་བསྐོར་ལ་དཔག་ཚད་སྟོང་དང་ལྔ་བརྒྱས་བསྐོར་བ་སྟེ། དེ་ནི་
ལྕགས་རིའི་ཚད་དུ་བཤད་ལ། རྩ་རྒྱུད་ཉི་ཟེར་ལས། འཛམ་བུའི་གླིང་གི་ཕྱེད་དྲང་
ཡིན་པར་བཤད་ཅིང་། མདོ་འདུས་ལེའུ་གཉིས་པར། ནུབ་བྱང་གཤེན་ཡུལ་འོལ་
མོའི་གླིང་། དཔག་ཚད་སྟོང་ཕྲག་བཞི་པར་གནས། ཞེས་སོ། །དེའི་དབུས་སུ་རིའི་
རྒྱལ་པོ་གཡུང་དྲུང་དགུ་བརྩེགས་ཞེས་བྱ་བ་རིན་པོ་ཆེ་སྣ་བཞི་ལས་གྲུབ་ཅིང་ཁ་
དོག་ཀྱང་དེ་བཞིན་སྣ་ཚོགས་སུ་བཀྲ་བའི་རི། དཔག་ཚད་ལྔ་བཅུ་རྩ་གཅིག་མཐའ་
བསྐོར་ན་ཡོད་པ། དེ་ལ་ཐེག་པ་རིམ་དགུའི་བརྡར་བང་རིམ་དགུ་དང་ལྡན་པ།
རྩེ་ལ་ཤེལ་གྱི་རྡོ་རིང་ཡས་མར་གྱི་དཔང་ལ་དཔག་ཚད་བཅུ་གསུམ་འདུག་པ།
དེ་ལ་གཞའ་ཚོན་སྣ་ལྔའི་འོད་ཟེར་འཕྲོ་བ། རི་དེའི་མགུལ་དུ་རྒྱལ་རིགས་རྣམས་
ཀྱིས་བཞེངས་པའི་ལོ་པཎ་ཤེལ་གྱི་མཆོད་རྟེན་ཁྲི་ཚོ་གསུམ་དང་། བང་རིམ་རྣམས་
སུ་རྗེའུ་རིགས་རྣམས་ཀྱིས་བཞེངས་པའི་ཟོ་བོ་ཁྱུང་ལག་གི་མཆོད་རྟེན་ཁྲི་ལྔ་བརྒྱ།
བྲམ་ཟེའི་རིགས་ཀྱིས་བཞེངས་པའི་བཀྲ་ཤིས་སྒོ་མང་གི་མཆོད་རྟེན་ཁྲི་ཚོ་གཉིས་
དང་སྟོང་ཕྲག་གཅིག །རྨོངས་རིགས་རྣམས་ཀྱིས་བཞེངས་པའི་རྣམ་པར་རྒྱལ་བའི་
གསས་ཁང་འབུམ་ཚོ་གཉིས་དང་ཁྲི་ཚོ་གཅིག་རྣམས་ཡོད། རི་དེའི་ཕྱོགས་བཞི་
ནས་ཆུ་བོ་ཆེན་པོ་བཞི་ཕྱོགས་བཞིར་བབ་སྟེ། དེ་ཡང་ཤར་དུ་སེང་གེའི་ཁ་ནས་
ཆུ་བོ་ན་ར་འཛའ་ར་དང་
། བྱང་དུ་རྟ་མཆོག་ཁ་ནས་ཆུ་བོ་པཀླུ་དང་
། ནུབ་ཏུ་རྨ་
བྱའི་ཁ་ནས་ཆུ་བོ་གྱིམ་ཤང་དང་། ལྷོ་རུ་གླང་ཆེན་གྱི་ཁ་ནས་ཆུབ་བོ་སིན་དྷུ་དང་
244



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བཞི་བབ། རི་དེ་ལ་ཤིང་སྣ་མི་མཐུན་པ་བརྒྱ་དང་ལྔ་བཅུ་ཡོད། དེ་ལ་བྱ་རིགས་
སྐད་འགྱུར་མི་མཐུན་པ་སྟོང་རྩ་གཉིས་སྒྲོགས་པ་གནས། ཕྱོགས་མཚམས་རྣམས་
སུ་མེ་ཏོག་སྣ་ཚོགས་ཀྱི་ཚལ་དང་། བདུད་རྩི་སྨན་ཆུའི་རྫིང་བུ་འཁྱིལ་པ། གཞན་
ཡང་ཐེག་པ་རིམ་དགུའི་སྒྲུབ་ཕུག་དང་། ཕྱོགས་ཕྱོགས་ནས་ཀུན་གྱིས་བསྐོར་ཞིང་
འདུད་པའི་ཚུལ་དུ་རིའི་རྒྱལ་པོ་ལྷ་རི་སྤོ་མཐོན་དང་། རིའི་རྒྱལ་པོ་གྷ་གྷ་རི་དང་།
རིའི་རྒྱལ་པོ་མ་ལ་ཡ་བྱ་བ་ལ་སོགས་རི་དབང་བརྒྱ་དང་རྩ་བརྒྱད། རི་བྲན་སུམ་
བརྒྱ་དྲུག་ཅུ་དང་། དེ་དག་རྣམས་སུ་བྱ་བ་དང་། ནགས་ཁྲོད་དང་། མེ་ཏོག་
གི་གླིང་དང་། སྒྲུབ་གནས་ཕུན་སུམ་ཚོགས་པ་སུམ་བརྒྱ་དྲུག་ཅུ་ཡོད་དོ། །དེ་ལྟ་
བུ་ཞིང་ཁམས་དེ་ནི་འདས་མ་འོང་ད་ལྟ་དུས་གསུམ་གྱི་སངས་རྒྱས་ཐམས་ཅད་བྱོན་
པའི་གནས་བསྟན་པ་བཞག་པའི་སའོ།།
གཉིས་པ་ལ་གཉིས། ར་བ་དང་། ཕྱོགས་མཚམས་ཀྱི་བཀོད་པ་ཡིད་ལ་བྱེད་
པའོ། །དང་པོ་ནི། ཕྱི་རིམ་ཚལ་བཞི་རོལ་མཚོས་བསྐོར་བ་ལ། ཞེས་པ་སྟེ། རི་གཡུང་
དྲུང་དགུ་བརྩེགས་ཀྱི་ཕྱི་རིམ་དུ་ཚལ་ཆེན་པོ་བཞི་ཡོད་དེ། མདོ་འདུས་ལས།
ཤར་ན་དགའ་བའི་ཚལ། ལྷོ་ན་སྐྱེད་མོ་ཚལ། ནུབ་ན་པདྨའི་ཚལ། བྱུང་ན་རིན་
ཆེན་ཚལ། ཞེས་དང་། དེ་རྒྱབ་རོལ་པའི་མཚོ་ཞེས། རོ་དང་ནུས་པ་ལྡན་ཞིང་སྐྱེ་
འགྲོའི་གསོས་སུ་གྱུར་པས་བསྐོར་བ་ཡོད་དོ། །གཉིས་པ་ལ་གཉིས། ཕྱོགས་དང་།
མཚམས་ཀྱི་བཀོད་པ་ཡིད་ལ་བྱེད་པའོ། །དང་པོ་ལ་གཉིས། གླིང་དང་། བོན་
འཆད་སའི་བཀོད་པ་ཡིད་ལ་བྱེད་པའོ། །དང་པོ་ལ་བཞི་ཡོད་པ་ལས། དང་པོ་ནི།
ཤར་ན་ཤམ་པོ་ལྷ་རྩེའི་བཀོད་པ་མཛེས། ཞེས་པ་སྟེ། རི་གཡུང་དྲུང་དགུ་བརྩེགས་
ཀྱི་ཕྱི་རིམ་ཚལ་ཆེན་པོ་བཞི་དང་རོལ་མཚོས་བསྐོར་བའི་རྒྱབ་ཏུ། རྒྱལ་ས་གླིང་བརྒྱད་
ཅེས་བྱ་བ་ཕོ་བྲང་ཆེན་པོ་བརྒྱད་ལ་གྲོང་ཁྱེར་ཆེན་པོ་བརྒྱད་ཀྱིས་བསྐོར་ནས་གནས་
245



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཏེ། དེ་ཡང་ཤར་ན་ཤམ་པོ་ལྷ་རྩེ་གསས་ཀྱི་མཁར་ཞེས་བྱ་བ། རིན་པོ་ཆེའི་སྣ་བཞི་
ལས་གྲུབ་པ། ལོགས་རེ་ལ་རྒྱང་གྲགས་བཞི་རེ་དང་། ལྕགས་རི་དཔག་ཚད་བཞིས་
བསྐོར་བ། སྨད་ནི་ཀུན་རོན་ཀ་ཤང་བྷ་ལའི་བཟོ་ཞེས་བྱ་བ། ཟུར་བརྒྱད་དང་ལོགས་
བརྒྱད་ལ་སྒོ་བཅུ་དྲུག་དོད་པ། སྟོད་ནི་རྩ་གསུམ་ལྷའི་བཟོ་གནས་ཏེ། དབུས་རྩེ་
སུམ་ཅུ་རྩ་གསུམ་ལ་ཏོག་ཆེན་སུམ་ཅུ་རྩ་གསུམ་གསལ་བ། དེའི་ནང་དུ་ཡུམ་ཆེན་
མོ་སུམ་ཅུ་རྩ་གསུམ་གྱི་ཕོ་བྲང་དང་། བར་འཁྱམས་སུ་རྒྱུའི་བོན་བཞི་དང་འདོད་
ཡོན་གྱི་བཀོད་པ་གནས་པ། ནང་གི་དབུ་རྩེ་ལ་འབྲས་བུའི་བོན་བཞི་དང་ཞི་རྒྱས་
དབང་དྲག་གི་བཀོད་པ་གནས་པ། དེའི་དབུས་སུ་ཀུན་བཟང་རྒྱལ་བ་རྒྱ་མཚོའི་
ཞིང་དང་བཀོད་པ་གསལ་བ། ལྕགས་རིའི་ནང་དུ་ལྷ་ཀླུ་མི་གསུམ་གྱིས་བསྐོར་བ་
དང་མཆོད་པ་འབུལ་བའི་གནས་ཡོད་དོ། །དེ་ནི་སྟོན་པ་གཤེན་རབ་ཀྱི་བཞུགས་
གནས། རྨ་ལོ་དང་གཡུ་ལོ་འཁྲུངས་སའོ། །དེའི་ཕྱི་རོལ་དུ་གྲོང་ཁྱེར་ཆེན་པོ་དགའ་
ལྡན་བྱམས་པ་ཅན་ཞེས་བྱ་བ། གཡུང་དྲུང་སེམས་དཔའི་སྤྱོད་པ་ལ་གནས་པའི་
གླིང་ཆགས་སོ། །གཉིས་པ་ནི། ལྷོ་ན་བར་པོ་སོ་བརྒྱད་འོད་དུ་འབར། ཞེས་བྱ་སྟེ།
ལྷོ་ན་རྒྱལ་ས་བར་པོ་སོ་བརྒྱད་ཅེས་བྱ་བ་བཻཌཱུརྱ་ལ་སོགས་རིན་པོ་ཆེ་སྣ་བརྒྱད་ལས་
གྲུབ་ཅིང་འོད་དུ་འབར་བ། ལོགས་རེ་ལ་རྒྱང་གྲགས་བཞི་རེ་དང་། ལྕགས་རི་དཔག་
ཚད་བཞིས་བསྐོར་བ། དབྱིབས་ནི་ཕོ་བྲང་གདན་ཁྲིའི་བཟོ་ཞེས་བྱ་བ་ཡིན་ཞིང་།
གཡུའི་ཡ་གད་དང་གསེར་གྱི་བྱ་འདབ་རྒྱས་པ། ཡ་གད་ཀྱི་གདོང་ལ་སེང་གེ་ཙི་
པའི་བཟོ་དང་། རིན་པོ་ཆེ་སྣ་ལྔའི་ཚུན་དཔྱང་འཕྲུལ་བ། དེའི་སྟེང་ཕྱོགས་བཞི་
མཚམས་བརྒྱད་དུ་ཤ་ཟན་སྲིན་པོའི་གྲོང་ཁྱེར་ལ་དཔེ་བླངས་བའི་སོ་ཕག་གི་མཁར་
བརྒྱུད་མཐོ་བ། དེའི་དབུས་སུ་མགོན་བཙུན་ཕྱྭ་ལ་དཔེ་བླངས་བའི་ཕྱུ་མཁར་
བཏེགས་པ་གཡུ་རྩེ་ཅན་གཅིག་གནས་པ་ཀེའུ་ཚང་སྟོང་དང་ལྔ་བརྒྱ་གསལ་བ།
246



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སོ་
ཟུར་བཞི་དང་ལོགས་བརྒྱད་ལ་སྒོ་བརྒྱད་དོད་པ། དེའི་བར་འཁྱམས་སུ་འཐུག་
པོ་བཀོད་པའི་ཞིང་ཁམས་དང་། ངོ་མཚར་གྱི་ལྟས་མོ་བཀྲ་བ། ནང་དུ་རྒྱལ་པོའི་
གསེར་ཁྲི་དང་། རྒྱལ་མོའི་གཡུ་ཁྲི། བློན་པོའི་དངུལ་ཁྲི་ལ་སོགས་ངོ་མཚར་གྱི་ཆས་
དང་བཀོད་པ་གནས་པ། དེ་ནི་གཤེན་རབ་ཀྱི་ཡབ་རྒྱལ་བོན་ཐོད་དཀར་གྱི་བཞུགས་
གནས། སྟོན་པ་ཉིད་ཀྱི་སྐུ་འཁྲུངས་སའོ། །དེའི་ཕྱི་རོལ་དུ་གྲོང་ཁྱེར་ཆེན་པོ་ཚད་
མེད་ཡངས་པ་ཅན་ཞེས་བྱ་བ་བཀའ་ཁྲིམས་བློན་འབང་དང་བཅས་པའི་གླིང་ཆགས་
།གསུམ་པ་ནི། ནུབ་ན་ཁྲི་སྨོན་རྒྱལ་བཞད་ངོ་མཚར་གླིང་། ཞེས་པ་སྟེ། ནུབ་
ན་གསས་མཁར་ཁྲི་སྨོན་རྒྱལ་བཞད་ཅེས་བྱ་བ། པདྨ་རཱ་ག་ལ་སོགས་རིན་པོ་ཆེ་
སྣ་བདུན་ལས་གྲུབ་པ། ལོགས་རེ་ལ་རྒྱང་གྲགས་བཞི་རེ་དང་། ལྕགས་རི་དཔག་
ཚད་བཞིས་བསྐོར་བ། སྲིད་པ་སྐོས་ཀྱི་མཁར་ལ་དཔེ་བླངས་པ་སྟེ། མི་མཐུན་པའི་
བཟོ་སྣ་བཅུ་བདུན་དང་། ཡང་ཁྱད་བརྒྱ་དང་ཉི་ཤུས་སྤྲས་པ། མཐིང་གི་ཡ་གད།
གསེར་གྱི་བྱ་འདབ། རིན་པོ་ཆེ་སྣ་བདུན་གྱི་གདོང་འབུར། ཤི་ཤོན་གྱི་དར་བུ་ཁད་
འཕུར་བ། དེའི་སྟེང་དུ་རྩ་གསུམ་ལྷ་ལ་དཔེ་བླངས་པའི་རྣམ་རྒྱལ་ཁང་བཟང་བཞི།
གར་ཆེན་གསས་ལ་དཔེ་བླངས་པའི་རིན་པོ་ཆེའི་གསས་ཁང་བཞི། སྒོ་རྒྱན་གྱི་མཆོད་
རྟེན་ཆེན་པོ་བཞི། དབུ་རྩེ་ཏོག་ཆེན་ལྔ་དང་བཅུ་བདུན་གསལ་བ། དེའི་བར་
འཁྱམས་སུ་ཕྱོགས་བཅུའི་འཇིག་རྟེན་བཅུ་དང་། དེ་དག་འདུལ་བའི་ལྷ་གཤེན་
སྲིད་པ་གསུམ་གྱི་ཆེ་བའི་ཡོན་ཏན་དང་མཛད་པའི་འཕྲིན་ལས་རྣམས་ངོ་མཚར་
རྒྱན་གྱི་བཀོད་པ་དང་། ཞི་རྒྱས་དབང་དྲག་གི་ལྷ་ཚོགས་རྣམས་རང་བྱོན་དུ་འདུག་
པ། དེ་ནི་ཧོས་ཟ་རྒྱལ་མེད་མའི་བཞུགས་གནས། སྲས་གཏོ་བུ་དང་དཔྱད་བུ་གཤེན་
ཟ་ནེའུ་ཆེན་འཁྲུངས་ས། སྟོན་པས་རྒྱུ་འབྲས་བདེན་པའི་བོན་བཤད་སའོ། །དེའི་
ཕྱི་རོལ་དུ་གྲོང་ཁྱེར་ཆེན་པོ་ངོ་མཚར་ལྟས་མོ་ཅན་ཞེས་བྱ་བ་དུས་ཁྱད་པར་ཅན་
247



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དུ་ལྷ་ཀླུ་མི་གསུམ་འདུས་ནས་སྟོན་པ་ལ་མཆོད་པ་འབུལ་བའི་གླིང་ཆགས་སོ། །བཞི་
པ་ནི། བྱང་ན་ཁོ་མ་ནེའུ་ཆུང་གཡུ་ལས་གྲུབ། ཅེས་པ་སྟེ། བྱང་ན་གསས་ཁང་ཁོ་
མ་ནེའུ་ཆུང་ཞེས་བྱ་བ་གཡུ་ག་ལྗང་ལ་སོགས་རིན་པོ་ཆེ་སྣ་བཞི་ལས་གྲུབ་པ།
ལོགས་རེ་ལ་རྒྱང་གྲགས་བཞི་རེ་དང་། ལྕགས་རི་དཔག་ཚད་བཞིས་བསྐོར་བ།
ཡེ་རྗེ་སྲིད་པའི་མཁར་ལ་དཔེ་བླངས་བ་སྟེ། རྨིངས་ལ་འབྱུང་བ་བཞིའི་ཁྲི་འཕང་
བརྟན་པ། ལོགས་བཞི་ལ་འབྱུང་བཞིའི་པ་དྲ་འཁྲུགས་པ། ཟུར་ལ་གཡུ་འབྲུག་གི་
གཉེན་འགྱུ་བ། ཁ་བད་ལ་ཙི་པའི་གདོང་རྔམ་པ། སྟེང་དུ་ཁྱུང་གུར་དང་ཁྱུང་མགོ་
བརྗིད་པ། དེའི་ཕྱོགས་མཚམས་བརྒྱུད་དུ་རྒྱལ་ཆེན་བཞིའི་མཁར་ལ་དཔེ་བླངས་
པའི་ཤེལ་གྱི་ཅོག་ཆེན་བཞི་ལ། གཡུའི་ཁ་བད་དང་བྱེ་རུའི་ཡ་གད་ལྡིང་བ། སྒོ་བཞི་
ལ་སྒོ་བརྒྱུན་རྟ་བབ་ཅོག་དང་བཅས་པ། ཕྱི་ནང་གི་ཏོག་ཆེན་བཅུ་གཉིས།
དབུས་ཀྱི་ཏོག་ཆེན་དང་བཅུ་གསུམ་གསལ་བ། དེའི་བར་འཁྱམས་སུ་སྲིད་པ་སྟོང་
རྩིས་ཀྱི་བཀོད་པ་དང་། ནང་དུ་ལྷ་གཤེན་སྲིད་པ་གསུམ་གྱི་སྐུ་གཟུགས་དང་སངས་
རྒྱུས་ཁྲི་དང་བདུན་སྟོང་གི་སྐུ་རྣམས་རང་བྱོན་དུ་འདུག་པ། དེ་ནི་དཔོ་ཟ་ཐང་
མོའི་བཞུགས་གནས། སྲས་ལུང་འདྲེན་དང་རྒྱུད་འདྲེན་གཤེན་ཟ་ནེའུ་ཆུང་འཁྲུངས་
སའོ། །དེའི་ཕྱི་རོལ་དུ་གྲོང་ཁྱེར་ཆེན་པོ་རྫུ་འཕྲུལ་དགའ་བ་ཞེས་བྱ་བ། ཕྱྭ་སྲིད་
སྐོས་གསུམ་གྱི་སློབ་མ་དང་། ལྷ་མི་དགེ་བ་ཅན་རྣམས་འདུས་ནས་རྫུ་འཕྲུལ་དང་
རོལ་མོ་བསྒྱུར་བའི་གླིང་ཆགས་སོ། །གཉིས་པ་ནི། རྒྱལ་ས་རེ་ལ་བོན་འཆད་པའི་
གནས་རེ་ཡོད་དེ། མདོ་འདུས་ལས། གྲོང་གི་བཞི་མདོ་ཆེན་པོ་བཞིར། གཤེན་
རབ་འདོན་པའི་ཚལ་ཆེན་བཞི།། གསེར་དངུལ་ཤེལ་དང་བཻཌཱུའི་ཁྲི།། མཛེས་པ་
དར་གྱི་འབོལ་གདན་དང་། གཞའ་ཚོན་སྣ་ལྔའི་རྒྱབ་ཡོལ་བཅས།། གསལ་བ་འོད་
ཀྱི་ཧོས་གུར་ཕུབ། སིལ་སྙན་སྒྲ་སྒྲོག་སྤོས་དྲི་ལྡན། དེ་ནི་སྟོན་པས་བོན་བཤད་ས།།
248



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཧོས་སྒོ་མཛོད་ལྔ་འབྱུང་སའོ།། ཞེས་གསུངས་སོ།།
གཉིས་པ་ལ་བཞི་ཡོད་པ་ལས། དང་པོ་ནི། ཤར་ལྷོ་བདེ་བ་རང་གྲུབ་དག་པའི་
ཞིང་། ཞེས་པ་སྟེ། མཚམས་བཞིར་རང་བྱུང་གི་མཆོད་རྟེན་ཆེན་པོ་བཞི་ཡོད་དེ།
དེ་ཡང་ཤར་ལྷོ་ན་གསས་ཁང་བདེ་བ་རང་གྲུབ་ཅེས་བྱ་བ་མར་ཞི་ལ་སོགས་
སོགས་རིན་
པོ་ཆེ་སྣ་ལྔ་ལས་གྲུབ་ཅིང་། ལོགས་རེ་ལ་རྒྱང་གྲགས་གཉིས་རེ་དང་། ལྕགས་རི་
དཔག་ཚད་གསུམ་གྱིས་བསྐོར་བ། རྩ་གསུམ་གྱི་རྣམ་རྒྱལ་ཁང་བཟང་གི་དབུས་
ཀྱི་ལྷ་མཁར་སྒྲོན་མེ་དགུ་ཐོག་ལ་དཔེ་བླངས་པ་སྟེ། འབྱུང་བ་རིམ་བརྩེགས་ཀྱི་གདན་
ལ། ལོགས་བཞིར་རིགས་རྟགས་བཞིའི་པ་དྲས་སྤྲས་པ། དེའི་ཐོག་ཕུབ་ལ་བང་
རིམ་དགུ་བརྩེགས་ཏོག་དང་བཅས་པ། དེའི་ནང་དུ་བདེ་གཤེགས་སོ་ལྔའི་སྐུ་
གཟུགས་དང་ཤེལ་གྱི་མཆོད་རྟེན་སྟོང་། སྒྲིབ་སྦྱང་གི་ལྷ་དང་དཀྱིལ་འཁོར་གྱི་བཀོད་
པ་བཀྲ་བ། དེའི་ཕྱི་རོལ་དུ་གྲོང་ཁྱེར་ཆེན་པོ་བདེ་ལྡན་བཀོད་པ་ཞེས་བྱ་བ།
ལྷ་མི་དགེ་བ་ཅན་རྣམས་འདུས་ནས་དག་པའི་ཞིང་དུ་ཚོགས་བསགས་སྒྲིབ་པ་སྦྱང་
བའི་ལས་བྱེད་དོ། །གཉིས་པ་ནི། ལྷོ་ནུབ་ཐུགས་རྗེ་འབྱུང་བ་གྲུབ་པའི་གནས།
ཞེས་པ་སྟེ། ལྷོ་ནུབ་ན་གསས་ཁང་ཐུགས་རྗེ་འབྱུང་བ་ཞེས་བྱ་བ། གནམ་ལྕགས་
ཁྲོ་ཆུ་ལས་གྲུབ་པ། ལོགས་རེ་ལ་རྒྱང་གྲགས་གཉིས་རེ་དང་། ལྕགས་རི་དཔག་ཚད་
གསུམ་གྱིས་བསྐོར་བའོ། །ཐང་བཟང་རིང་སྐྱེས་ཀྱི་ཕོ་བྲང་ཁྲོ་ཆུ་མེ་རི་རྩེ་དགུ་ལ་དཔེ་
བླངས་བ་སྟེ། འདྲེ་སྲིན་སྟོང་གི་རྨིངས་རྡོ་བརྩེགས་པ། ལོགས་བཞི་ལ་ལས་བཞི་
ལྷུན་གྲུབ་ཀྱི་བརྡར་རིགས་རྟགས་བཞིའི་པ་དྲ་འཁྲུགས་པ། ཟུར་བཞི་ལ་ཐོད་སྐམ་
བརྩེགས་པའི་ཀ་བ་འདེགས་པ། དེའི་སྟེང་དུ་བང་རིམ་གསུམ་དང་། ཕྱོགས་
མཚམས་བརྒྱད་དབུས་དང་དགུ་ལ་ཏོག་ཆེན་དགུ་གསལ་བ། དེའི་ནང་དུ་ཆབ་
དཀར་སྔགས་ཀྱི་ལྷ་ཚོགས་དང་། དཀྱིལ་འཁོར་ཆེན་པོ་དགུ། བཀའ་སྐྱོང་དམ་
249



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཅན་རྒྱ་མཚོའི་ལྷ་ཚོགས་རྣམས་རང་བྱོན་དུ་འདུག་པ། དེའི་ཕྱིར་རོལ་དུ་གྲོང་ཁྱེར་
ཆེན་པོ་དབང་ལྡན་བཀོད་པ་ཞེས་བྱ་བ། གྲུབ་པ་ཐོབ་པའི་གཤེན་པོ་རྣམས་དང༌།
ལྷ་མ་སྲིན་སྡེ་བརྒྱད་རྣམས་འདུས་ནས་སྔགས་ཀྱི་འཆད་ཉན་དང་བསྟན་པ་སྐྱོང་
བར་བྱེད་དོ། །གསུམ་པ་ནི། ནུབ་བྱང་རྣམ་དག་དཀར་པོ་ཤེལ་ལས་གྲུབ། ཅེས་
པ་སྟེ། ནུབ་བྱང་ན་གསས་ཁང་རྣམ་དག་དཀར་པོ་ཞེས་བྱ་བ། རིན་པོ་ཆེ་ཨུན་ཆེན་
དང་ཤེལ་དཀར་ལས་གྲུབ་པ། ལོགས་རེ་ལ་རྒྱང་གྲགས་གཉིས་རེ་དང་། ལྕགས་
རི་དཔག་ཚད་གསུམ་གྱིས་བསྐོར་བ། དཔལ་ལྷ་ལས་བབ་པའི་མཆོད་རྟེན་རྣམ་
དག་དཀར་པོ་ལ་དཔེ་བླངས་པ་སྟེ། རྨོངས་གཞི་འབྱུང་བརྩེགས་ལ། ལོགས་བཞིར་
གཡུང་དྲུང་གི་པ་དྭ་གཏམ་པ། ཟུར་བཞི་ལ་རིན་པོ་ཆེའི་ཀ་བ་བཙུགས་པ། སྟེང་
དུ་བང་རིམ་ལྔ་ལྡན་རིན་པོ་ཆེའི་ཏོག་འོད་འཕྲོ་བ། དེའི་ནང་དུ་གཡུང་དྲུང་ཀློང་
རྒྱས་ཀྱི་དཀྱིལ་འཁོར་དང་བདེ་གཤེགས་སྟོང་གི་སྐུ་རྣམས་རང་བྱོན་དུ་འདུག་པ།
དེའི་ཕྱི་རོལ་དུ་གྲོང་ཁྱེར་ཆེན་པོ་རྣམ་དག་བཀོད་པ་ཞེས་བྱ་བ། ལྷ་མི་དགེ་བ་ཅན་
རྣམས་འཚོགས་ནས་སྟོན་པའི་དྲུང་དུ་ཁྱིམ་སྤང་རབ་ཏུ་བྱུང་བར་བྱེད་དོ། །བཞི་
པ་ནི། བྱང་ཤར་གཤེན་རབ་སྐུ་ཚད་བཻཌཱུརྱ་སྔོ། ཞེས་པ་སྟེ། བྱང་ཤར་ན་གསས་
ཁང་གཤེན་རབ་སྐུ་ཚད་ཅེས་བྱ་བ། བཻཌཱུརྱ་ལ་སོགས་རིན་པོ་ཆེ་སྣ་ལྔ་ལས་གྲུབ་པ།
ལོགས་རེ་ལ་རྒྱང་གྲགས་གཉིས་རེ་དང་། ལྕགས་རི་དཔག་ཚད་གསུམ་གྱིས་བསྐོར་བ།
ལྷ་ཀླུ་མི་དང་ཕྱུ་སྲིད་སྐོས་རྣམས་ཀྱི་བཟོ་སྣ་སོ་སོར་གནས་པ་སྟེ། རྨོངས་གཞི་འབྱུང་
བ་རིམ་བརྩེགས་ཀྱི་གདན་ལ། ལོགས་བཞིར་འབྱུང་བཞིའི་པ་དྲས་གཏམ་པ།
ཟུར་བཞིར་རྡོ་རྗེའི་ཀ་བ་འདེགས་པ། སྟེང་དུ་བང་རིམ་ལྔ་དང་ཕོ་བྲང་རྩེ་ལྔ་ཏོག་
འོད་ལྡན་པ། ནང་དུ་བྱིན་རླབས་དབང་གི་ལྷ་ཚོགས་དང་། བསྐལ་བཟང་སངས་
རྒྱས་རབ་བདུན་གྱི་སྐུ་ཚད་ཞུགས་པ། དེའི་ཕྱི་རོལ་དུ་གྲོང་ཁྱེར་ཆེན་པོ་ཟབ་མོ་
250



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བཀོད་པ་ཞེས་བྱ་བ། འོལ་མོ་ལུང་རིང་གི་མི་རྣམས་འདུས་ནས། མི་མཐུན་པའི་
ཕྱོགས་རྣམས་བྱུང་བའི་དུས་སུ་སངས་རྒྱས་ལ་གསོལ་བ་གདབ་པ་དང་མཆོད་པ་
འབུལ་བ་ལ་སོགས་བྱེད་དོ།།
གཉིས་པ་ལ་གཉིས། ར་བ་དང་། ཕྱོགས་མཚམས་ཀྱི་བཀོད་པ་ཡིད་ལ་བྱེད་
པའོ། །དང་པོ་ནི། དེ་རྒྱབ་རིན་ཆེན་ལྔ་དང་དྭངས་བསིལ་མཚོ། རྩི་ཤིང་པདྨའི་
ར་བས་བསྐོར་བ་ལ།། ཞེས་པ་སྟེ། མདོ་འདུས་ལས། དེ་རྒྱབ་ར་བ་རིམ་བདུན་ཏེ།།
རིན་ཆེན་ལྔ་དང་ཆུ་དང་དྲུག །རྩི་ཤིང་མདྨའི་ར་བའོ། །ཞེས་རྒྱལ་ས་གླིང་བརྒྱད་
ཀྱི་ཕྱི་རོལ་ཏུ་རིན་པོ་ཆེའི་ར་བ་ཕྱི་ནང་རིམ་ལྔ་ཀུན་ནས་གྲུ་བཞི་པ། རིན་པོ་ཆེའི་
ཕ་གུ་བརྩེགས་པ་ཁ་བད་ལ་ཤི་ཤོན་གྱི་དར་བུ་ཁད་དང་མུ་ཏིག་གི་དྲྭ་བས་སྨྲས་པ།
ལོགས་རེ་ལ་དཔག་ཚད་བརྒྱ་རེ་དང་། མདོ་འདུས་ལས། ཤིང་གཞའ་ཚོན་འོད་
འབར་ར་བ་དང་།། མེ་ཏོག་ཨུད་འབར་བཀྲ་བ་དང་། རིན་པོ་ཆེ་ཡི་རྫིང་བུ་བཞི།
བྱ་ནི་སྐད་སྙན་མཛེས་པ་དང་། རིན་ཆེན་བཞི་བཀྲ་སྒོ་བཞི་ལྡན།། ཞེས་ར་བ་རེ་
རེ་བཞིན། ཤིང་འཇའ་ཚོན་འོད་འབར་གྱི་ཚལ། རྩ་མེ་ཏོག་སྣ་ཚོགས་ཀྱི་གླིང་།
གསོས་བདུད་རྩི་སྨན་གྱི་མཚོ་རེ། རིན་པོ་ཆེ་སྣ་བཞི་ལས་གྲུབ་པའི་སྒོ་མོ་རེ་ལོག་
བཞི་ལ་ཡོད་ཅིང་། སྒོ་ཕྱི་མ་བཞི་ལ་རྒྱལ་པོ་ཆེན་པོ་བཞིས་སྒོ་བསྲུང་ནས་གནས་
སོ། །དེའི་ཕྱི་རོལ་ཏུ་དྭངས་བསིལ་ཅན་གྱི་མཚོ་དང་རྩི་ཤིང་པདྨའི་ར་བས་ཡོངས་
སུ་བསྐོར་བ་ཡོད་དོ། །གཉིས་པ་ལ་གཉིས། ཕྱོགས་དང་། མཚམས་ཀྱི་བཀོད་པ་
ཡིད་ལ་བྱེད་པའོ། །དང་པོ་ནི། ཤར་ན་གཡུང་དྲུང་བཀོད་གླིང་འདོད་དགུ་ཚང་།
ལྷོ་ན་ཚད་མེད་བྱང་ཆུབ་རྒྱུད་སྦྱང་ས། ནུབ་ན་མི་གཡོ་བསམ་གཏན་བསྒོམ་པའི་
གནས། བྱང་ན་གནོད་སྦྱིན་ནོར་གླིང་འཛམ་ལྷ་གནས། ཞེས་པ་སྟེ། དེ་རྒྱབ་ཕྱོགས་
མཚམས་རྣམས་སུ་གླིང་ཆེན་པོ་བཅུ་གཉིས་ཡོད་དེ། དེ་ཡང་ཤར་ན་གཡུང་དྲུང་
2ོ༔



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བཀོད་པའི་གླིང་ཞེས་བྱ་བ་འདོད་དགུ་ཚང་པའི་གནས་ཡོད་དེ། མདོ་འདུས་ལས།
ཤར་ན་གཡུང་དྲུང་བཀོད་པའི་གླིང་།། རིན་ཆེན་གཞི་བཀྲ་མཛེས་པ་སྟེ།། འོད་ཀྱི་
ལྷ་རི་སྤོ་མཐོན་ཡོདཨར་མོ་ལི་ཀའི་རྡོ་ལེབ་དང་། རིན་ཆེན་ཁྲུས་ཀྱི་རྫིང་བུ་དང་།།
དཔག་བསམ་ཤིང་གི་ལོ་བཟང་དང་། འདོད་པ་འཇོ་བའི་བ་མོ་དང་། མ་རྨོས་འབྲུ་
ཡི་ལོ་ཏོག་དང་།། རིན་ཆེན་བཞི་བཀྲ་སྟོན་པའི་གདན།། ཙན་དན་ཤིང་གི་སྡོང་པོ་
དང་།། བཀྲ་ཤིས་རྟགས་ཀྱི་རྫས་བརྒྱད་དང་།། རྒྱལ་རྟགས་རིན་ཆེན་སྣ་བདུན་དང་།།
གསལ་བ་འོད་ཀྱི་ཧོས་གུར་དང་། གཞའ་ཚོན་རིས་ཀྱི་རྒྱབ་ཡོལ་རྣམས། སྟོན་པའི་
ལོངས་སྤྱོད་རྐྱེན་དུ་ཡོད། ཅེས་གསུངས། ལྷོ་ན་ཚད་མེད་བྱང་ཆུབ་གླིང་ཞེས་བྱ་བ།
བིཌཱུའི་ས་གཞི་ལ་གསེར་གྱི་མེ་ཏོག་པདྨ་བཀྲ་བའི་ཚལ། འཁོར་སྡེ་བཞིས་ཚད་མེད་
བཞིའི་ཏིང་འཛིན་བསྒོམས་ཤིང་རྒྱུད་སྦྱོང་བའི་ས་ཡོད། ནུབ་ན་མི་གཡོ་བསམ་
གཏན་གླིང་ཞེས་བྱ་བ་རིན་པོ་ཆེའི་རི་ལ་ཙན་དན་གྱི་ནགས་ཚལ་རྒྱས་པ། སྟོན་
པས་འཁོར་སྤང་དགོན་པར་བསམ་གཏན་བསྒོམ་པའི་གནས་ཡོད། བྱང་ན་གནོད་
སྦྱིན་ནོར་གྱི་གླིང་ཞེས་བྱ་བ་རིན་པོ་ཆེའི་གླིང་ལ། ནོར་བདག་འཛམ་བྷ་ལྷ་གནས་
ཤིང་ནོར་ལ་དབང་བསྒྱུར་བ་ཡོད་དོ། །གཉིས་པ་ནི། མཚམས་བཞིར་དགའ་ལྡན་
ལྷ་གླིང་འདུལ་ཁྲིམས་གླིང་། བདུད་འདུལ་སྔགས་གླིང་སྦྱིན་པ་མཐར་རྒྱས་གླིང་།།
དགེ་རྒྱས་ཡོན་ཏན་ཚད་མེད་བྱམས་པའི་གླིང་། རིན་ཆེན་གྲམ་གླིང་རིན་ཆེན་སྤུངས་
པའི་གླིང་
། དེ་སོགས་གླིང་དང་གླིང་ཆུང་བལྟར་མི་ངོམས།། ཞེས་པ་སྟེ། མཚམས་
བཞི་ལ་ཤར་གཡུང་དྲུང་བཀོད་གླིང་གི་གཡས་ངོས་སུ། དགའ་ལྡན་ལྷ་ཡི་གླིང་ཞེས་
བྱ་བ་སྟོན་པས་ལྷ་ལ་བོན་བཤད་པའི་ས་དང༌། གཡོན་ངོས་སུ་འདུལ་བ་ཁྲིམས་
ཀྱི་གླིང་ཞེས་བྱ་བ་བྱང་ཆུབ་ཤིང་གིས་བརྒྱན་པའི་གནས། རང་བྱུང་གི་མཆོད་རྟེན་
ཆེན་པོའི་རྩེར་སྟོན་པས་ཁྱིམ་སྤང་རབ་ཏུ་བྱུང་ནས་འདུལ་བ་རྒྱུད་དྲུག་བཤད་ས་
252



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
•ལ་ཕུབ་ས*
ཡོད་དོ། །ལྷོ་ཚད་མེད་བྱང་ཆུབ་གླིང་གི་གཡས་ངོས་སུ་བདུད་འདུལ་སྔགས་ཀྱི་གླིང་
ཞེས་བྱ་བ། གསས་མཁར་སྒོ་དགུ་རུ་སྡོང་པོ་དགུ་འདུས་ཀྱི་རྒྱུད་གཏན་ལ་ཕབ་
དང་སྟོན་པས་བདུད་བཏུལ་བའི་ས་ཡོད་ཅིང་། གཡོན་ངོས་སུ་སྦྱིན་པ་མཐར་རྒྱས་
གླིང་ཞེས་བྱ་བ་སྟོན་པས་རིགས་དྲུག་ལ་སྦྱིན་པ་གཏོང་བའི་གནས་ཡོད་དོ། །ནུབ་
མི་གཡོ་བསམ་གཏན་གླིང་གི་གཡས་ངོས་སུ་དགེ་རྒྱས་ཡོན་ཏན་གླིང་ཞེས་བྱ་བ།
མཆོད་པའི་ལོངས་སྤྱོད་འགྱེད་ཅིང་བསོད་ནམས་ཀྱི་ཚོགས་བསགས་པའི་གནས་
དང་། གཡོན་ངོས་སུ་ཚད་མེད་བྱམས་པའི་གླིང་ཞེས་བྱ་བ་ཕྱིན་པ་ཙམ་གྱིས་བྱང་
ཆུབ་སེམས་བསྐྱེད་དང་བྱམས་པ་སྐྱེ་ས་ཡོད་དོ། །བྱང་གནོད་སྦྱིན་ནོར་གླིང་གི་གཡས་
ངོས་སུ་རིན་ཆེན་གྲམ་པའི་གླིང་ཞེས་བྱ་བ་གསེར་གྱི་ས་གཞི་ལ་རིན་པོ་ཆེའི་རིགས་
ཀྱི་གྲམ་པ་སྤུངས་པའི་གནས་དང་། གཡོན་ངོས་སུ་རིན་ཆེན་སྤུངས་པའི་གླིང་ཞེས་
བྱ་བ་རིན་པོ་ཆེའི་གླིང་ལ་ནོར་གྱི་སྦྱིན་པ་གཏོང་ས་དང་། སྟོན་པའི་སྐུ་འཆགས་
ས་ཡོད་ཅིང་། དེ་ལ་སོགས་པའི་གླིང་དང་གཞན་ཡང་གླིང་ཆུང་གྲངས་མེད་ཅིང་
བལྟར་མི་ངོམས་པར་ཡོད་དོ།
གསུམ་པ་བར་གླིང་ལ་གཉིས། ཕྱོགས་དང་། མཚམས་ཀྱི་བཀོད་པ་ཡིད་ལ་
བྱེད་པའོ། །དང་པོ་ནི། དེ་རྒྱབ་མཚོ་དང་ལྗོན་ཤིང་མཛེས་པའི་ཚལ།། དྲང་སྲོང་
འགོག་པ་གནས་པའི་ཕྱི་རོལ་དུ། ཤར་ན་རྒྱལ་རིགས་རྒྱལ་ས་འཛིན་པའི་གླིང་།
ལྷོ་ན་རྗེའུ་རིགས་བཀོད་པ་མཛེས་པའི་ཞིང་། ནུབ་ན་བྲམ་ཟེ་གཙང་མ་འདུས་པའི་
ཡུལ།། བྱང་ན་དམངས་རིགས་གདོལ་པའི་གྲོང་ཁྱེར་ཆགས།། ཞེས་པ་སྟེ། རྒྱལ་
ས་གླིང་བརྒྱད་ཀྱི་ཕྱི་རོལ་ནང་གླིང་བཅུ་གཉིས་དང་། དེ་རྒྱབ་ཆུ་བོ་ཡན་ལག་བརྒྱད་
ལྡན་གྱི་མཚོ་མོ་དང་། ལྗོན་ཤིང་སྣ་ཚོགས་ཀྱིས་མཛེས་པའི་ཚལ་ཆེན་པོས་ཡོངས་
སུ་བསྐོར་བ། དེ་ལ་དྲང་སྲོང་འགོག་པ་གནས་ཤིང་། དེའི་ཕྱི་རོལ་དུ་གླིང་ཆེན་པོ་
23



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བཅུ་གཉིས་ཡོད་དེ། དེ་ཡང་ཤར་ན་དམུ་སྲས་རྒྱལ་རིགས་རྒྱལ་ས་འཛིན་པའི་གླིང་
ཞེས་བྱ་བ། གྲོང་ཁྱེར་འབུམ་ཚོ་ལྔ་བཅུ་ཡོད། ཡུལ་དེ་ན་ཆུ་བོ་ན་ར་འཛའ་ར་བབ།
ལྷོ་ན་རྗེའུ་རིགས་བཀོད་པ་མཛེས་པའི་གླིང་ཞེས་བྱ་བ། གྲོང་ཁྱེར་འབུམ་ཚོ་སུམ་
ཅུ་ཡོད། ཡུལ་དེ་ན་ཆུ་བོ་སིན་དྷུ་བབ། ནུབ་ན་བྲམ་ཟེ་གཙང་མ་འདུས་པའི་གླིང་
ཞེས་བྱ་བ། གྲོང་ཁྱེར་འབུམ་ཚོ་བདུན་བཅུ་ཡོད། ཡུལ་དེ་ན་ཆུ་བོ་གྱིམ་ཤམ་བབ།
ལྷོ་ན་དམངས་རིགས་གདོལ་པའི་གླིང་ཞེས་བྱ་བ། གྲོང་ཁྱེར་འབུམ་ཚོ་བཞི་བཅུ་
ཆགས་ཤིང་གནས། ཡུལ་དེ་ན་ཆུ་བོ་པཀླུ་བབ་བོ། །གཉིས་པ་ནི། མཚམས་བཞིར་
གླིང་ཆུང་གཉིས་གཉིས་བརྒྱད་ཀྱིས་བསྐོར། ཞེས་པ་སྟེ། གོང་གི་གླིང་ཆེན་བཞིའི་
མཚམས་བཞིར་གླིང་ཆུང་གཉིས་གཉིས་བརྒྱད་ཀྱིས་བསྐོར་བར་གནས་ཏེ། དེ་ཡང་
ཤར་རྒྱལ་རིགས་ཀྱི་གཡས་ངོས་སུ་གསེར་གླིང་རྒྱུད་ཀྱི་གླིང་དང་། གཡོན་ངོས་སུ་
ཟངས་གླིང་བཀྲ་ཤིས་གླིང་བྱ་བའི་ཡུལ་ཆགས་སོ། །ལྷོ་རྗེའུ་རིགས་ཀྱི་གཡས་ངོས་
སུ་དྲང་སྲོང་འགྲོ་འདུལ་གླིང་ཞེས་བྱ་བ། རང་བྱུང་གི་མཆོད་རྟེན་སྟོང་བཞུགས་
ཤིང་། གཡོན་ངོས་སུ་བྲམ་ཟེ་མྱ་ངན་མེད་པའི་གླིང་ཞེས་བྱ་བ་དུར་བུ་གླིང་དུ་མྱ་ངན་
འདའ་ས་ཡོད་དོ། །ནུབ་བྲམ་ཟེ་གཡས་ངོས་སུ་བྲམ་ཟེ་ཧོས་མོ་གླིང་ཞེས་བྱ་བར་
རི་ཧོས་རི་རྩེ་མཐོན་དང་། གཡོན་ངོས་སུ་འབྲི་མིག་དགུ་བསྐོར་མཚོའི་གླིང་ལ།
སྟོན་པས་ཀླུ་ལ་བོན་བསྟན་པའི་ས་ཡོད་དོ། །བྱང་དམངས་རིགས་ཀྱི་གཡས་ངོས་
སུ་སྟོབས་ཆེན་གྱད་ཀྱི་ཡུལ་དང་། གཡོན་ངོས་སུ་གཙུག་རྗེ་རྒྱལ་པོའི་ཡུལ་ཡོད་དོ།།
བཞི་པ་ཕྱི་གླིང་ལ་གཉིས། ཕྱོགས་དང་མཚམས་ཀྱི་བཀོད་པ་ཡིད་ལ་བྱེད་
པའོ། །དང་པོ་ནི། དེ་རྒྱབ་འཁོར་མོ་གླིང་མཚོའི་ཕྱི་རོལ་དུ། ཤར་ན་ཨ་བ་ད་རའི་
ཡུལ་མཆོག་མཛེས། ལྷོ་ན་ཁྲི་དང་འབྱམས་པའི་ཞིང་ཁམས་བཀྲ། ནུབ་ན་རྒྱ་ལག་
འོད་མའི་གླིང་ཆེན་ཆགས། བྱང་ན་འོད་མ་འབྱམས་སྐྱའི་རྒྱལ་ཁབ་གནས།
254



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཞེས་པ་སྟེ། རྒྱལ་ས་གླིང་བརྒྱད་ཀྱི་ཕྱི་རོལ་ནང་གླིང་བཅུ་གཉིས་དང་བར་གླིང་བཅུ་
གཉིས། དེ་རྒྱབ་འཁོར་མོ་གླིང་མཚོ་ཞེས་བྱ་བ། དྭངས་བསིལ་རོ་མཆོག་དང་ལྡན་
པའི་མཚོས་ཡོངས་སུ་བསྐོར་བའི་ཕྱི་རོལ་ཏུ་གླིང་ཆེན་པོ་བཅུ་དྲུག་ཡོད་དེ། དེ་ཡང་
ཤར་ན་ཨ་བ་ད་རའི་ཡུལ་མིའི་རྒྱལ་རྒྱུད་མཆོག་ཏུ་གྱུར་པས་མངའ་མཛད་ཅིང་།
གྲོང་དང་གྲོང་ཁྱེར་བསམ་གྱིས་མི་ཁྱབ་པའི་ཡུལ་ཡོད་ལ། དེའི་གཡས་ངོས་སུ་བྲག་
སེང་གེ་རྒྱབ་བསྣོལ་ལ་འ་ཞ་གསང་ཐུབ་ཀྱི་དགོངས་པ་མཛད་པའི་གནས་དང་།
གཡོན་ངོས་སུ་འགྲོ་བ་འདུལ་བའི་གླིང་ལ། རིན་པོ་ཆེ་ལས་གྲུབ་པའི་འགྲོ་འདུལ་
མཆོད་རྟེན་བརྒྱ་དང་རྩ་བརྒྱད་བཞུགས་སོ། །ལྷོ་ན་ཁྲི་དང་འབྱམས་པའི་ཞིང་ཁམས་
གྲོང་ཁྱེར་ཆེན་པོ་ལྷུན་གྲུབ་འདུས་པ་ཞེས་བྱ་བ་རུ། གནམ་གསས་དཔོའ་ཡི་བྱིན་
གྱིས་རླབས་པའི་རྒྱལ་རྒྱུད། དཔོའ་འབར་བའི་སྒྲོན་མ་ཅན་གྱི་རྒྱལ་ཁབ་གནས་
ཤིང་། དེའི་གཡས་ངོས་སུ་བཀྲ་གསལ་མེ་ཏོག་གླིང་ལ་སྨྲ་མི་གྲོང་བདུན་དང་།
གཡོན་ངོས་སུ་རྒྱལ་ཕྲན་ཁྲི་འོད་བྱ་བའི་རྒྱལ་ཁབ་དང་། སྡིག་ཅན་མི་དགུ་དྲང་
ས་ཡོད་དོ། །ནུབ་ན་རྒྱལ་ལག་འོད་མ་གླིང་ཆེན་གྲོང་ཁྱེར་འཕྲུལ་བསྒྱུར་བཀོད་པ་
ཞེས་བྱ་བ་རུ། རྒོད་གསས་རྒྱའི་བྱིན་གྱིས་རློབས་པའི་རྒྱལ་རྒྱུད་ཀོང་རྩེ་འཕྲུལ་གྱི་
རྒྱལ་པོའི་རྒྱལ་ཁབ་གནས་ཤིང་། དེའི་གཡས་ངོས་སུ་རྒྱ་མོ་མོ་ཁྲོམ་གླིང་ཡོད་དེ་
བདག་ཅག་གི་སྟོན་པ་བོད་དུ་བྱོན་དུས་ཕྱོགས་འདི་ནས་བྱོན་པར་བཤད་དོ། །གཡོན་
ངོས་སུ་མཁའ་འགྲོ་མི་རྐུན་གླིང་བྱ་བ་ཆགས་སོ། །བྱང་ན་འོ་མ་འབྱམས་སྐྱ་ཞེས་
བྱ་བའི་རྒྱལ་ཁབ་གྲོང་ཁྱེར་འོད་མ་གླིང་གྲགས་སུ་རྗེའུ་རིགས་ཀྱི་རྒྱལ་པོ་གཏོ་བུ་
དོད་དེ་ཐར་པ་དྲང་ས་ཡོད། དེའི་གཡས་ངོས་སུ་ཧ་ནུ་མ་དྷ་སྤྲེའུའི་གླིང་དང་།
གཡོན་ངོས་སུ་ཡུལ་བྲ་མོ་གླིང་དྲུག་ཆགས་སོ། །གཉིས་པ་ནི། དེ་སོགས་གླིང་ཆེན་
བཅུ་དྲུག་བཀོད་པ་གསལ། ཞེས་པ་སྟེ། ཤར་ལྷོ་ན་ཡུལ་ཧོས་མོ་གླིང་དྲུག་གྲོང་ཁྱེར་
255



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བདལ་ཁྱབ་ཀུན་སྤྲོས་བྱ་བ་ན། གསས་རྗེ་ཧོས་ཀྱི་བྱིན་གྱིས་རླབས་པའི་རྒྱལ་རྒྱུད་
ཧོས་དང་བ་ཡིད་རིང་གི་རྒྱལ་ཁབ་གནས་ཤིང་། དེའི་ཕྱོགས་གཅིག་ན་རི་གཙུག་
རུམ་འབར་བའི་ནགས་ཚལ་གཙུག་གཤེན་རྒྱལ་བས་ཀླུ་བདུད་དམ་ལ་བཏགས་
ས་ཡོད། བྱང་ནུབ་ན་ཡུལ་སྣང་ལྡན་འབུམ་གླིང་གྲོང་ཁྱེར་ན་ར་འཛའི་དབུས་སུ།
མཁའ་འགྱིང་གཉན་གྱི་བྱིན་གྱིས་རླབས་པའི་རྒྱལ་རྒྱུད། གཉན་རིགས་ཀྱི་རྒྱལ་
པོ་གཞོན་ནུ་བློ་གྲོས་ཀྱི་རྒྱལ་ཁབ་གནས་ཤིང་། དེའི་ཕྱོགས་གཅིག་ན་མི་འམ་ཅིའི་
འདུ་འཚོགས་བྱེད་པའི་གནས་ཡོད། བྱང་ཤར་ན་གར་ཆེན་ཤག་གི་ཡུལ་གྲོང་ཁྱེར་
ཀུན་དགའ་ར་བ་ན། གར་གསས་ཤག་གི་བྱིན་གྱིས་རླབས་པའི་རྒྱལ་རྒྱུད་ཤག་རིགས་
ཀྱི་རྒྱལ་པོ་གཙུག་གཏོར་རྣམ་རྒྱལ་གྱི་རྒྱལ་ཁབ་ཡོད་ཅིང་། དེའི་འགྲམ་ན། ཀ་དྷ་
ལ་ཤེལ་གྱི་བྲག་ཕུག་ཡོད། ལྷོ་ནུབ་ན་གྲོང་ཁྱེར་ལང་ལིང་བྱ་བ་ཡུམ་རྒྱལ་བཞེད་
མ་འཁྲུངས་ས། གཤེན་རབ་ཀྱི་སྐྱེས་བོ་རྒྱལ་པོ་ས་ལའི་ཡུལ་དང་། དེའི་འགྲམ་ཞིག་
ན་མཚོ་མུ་ལེ་སྟོང་ལྡན་ཡོད་དོ། །གསས་ཁང་དཀར་ནག་བཀྲ་གསལ་ནི་ཀོང་རྩེའི་
གནས་ནས་ཕར་ལྷོ་ཕྱོགས་དཔག་ཚད་ལྔའི་སོ་ན་མུ་ཁྱུད་བདལ་པའི་རྒྱ་མཚོ་ལ་ཡོད་
དེ། བསྟན་པ་རྣམ་གསུམ་རྗེས་སུ་བཞག་པའི་གནས་སོ། །དེ་ལ་སོགས་པའི་གླིང་
ཆེན་བཅུ་དྲུག་གི་བཀོད་པ་གསལ་ཞིང་གཞན་ཡང་གླིང་ཆུང་གྲངས་མེད་པ་དང་།
གྲོང་དང་གྲོང་བདལ་འབུམ་ཕྲག་མང་པོ་དང་བཅས་ནས་གནས་སོ།།
ལྔ་པ་མཐའ་གླིང་ལ་གསུམ། ཕྱོགས་མཚམས། ལྕགས་རི། གླིང་སྤྱིའི་དོན་
ནོ། །དང་པོ་ནི། དེ་རྒྱབ་མཐའ་གླིང་མུ་ཁྱུད་འཁོར་མོ་ལ། ཤར་ན་མུ་ཁྱུད་མཚོའི་
འགྲམ་དུ་གཅན་གཟན་འཁྲོ་བའི་གླིང་བྱ་བ་ན་རྒྱལ་པོ་སིང་ང་ར་ཙའི་རྒྱལ་ས་ཡོད།
ལྷོ་ན་རྗེའུ་རིགས་ཀྱི་ཡུལ་གྲོང་ཁྱེར་དབང་ལྡན་བཀོད་པ་བྱ་བ་ན། རྒྱལ་པོ་ཁྲི་ཤི་དབང་
རྒྱལ་ཐར་པར་དྲོངས་ས་ཡོད། ནུབ་ན་ཡུལ་པ་ར་འཛོ་ཏི་གྲོང་ཁྱེར་ཚང་པ་
ང་པ་འབུམ་
256



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གླིང་བྱ་བ་ན་རྒྱལ་པོ་རིགས་ལྡན་འཁོར་ལོ་དང༌། བྱང་ན་ཡུལ་དྷ་བ་རུ་སྟེང་གྲོང་
ཁྱེར་ཁྲི་བིང་བ་ཐང་བྱ་བ་ན་རྒྱལ་པོ་སྒྲ་ཅན་འཁོར་ལོ་དང་། ལྷོ་ཤར་ན་ཡུལ་ཁྲི་འབུམ་
ཐང་གྲོང་ཁྱེར་ཤ་འབལ་ཁྲི་རྩེ་བྱ་བ་ན་རྒྱལ་པོ་དྲག་བྱེད་ཧ་ལ་ར་ཙ་དང་། ལྷོ་ནུབ་
ན་ཡུལ་ནེའུ་སེང་དྲ་བའི་གྲོང་ཁྱེར་བྱ་བ་ན་རྒྱལ་པོ་འོད་ལྡན་དུང་སྐྱོང་དང་།
བྱང་ནུབ་ན་ཡུལ་བཀྲ་ཤིས་ཁྱུད་མོ་གྲོང་ཁྱེར་ཕྱ་ར་ཆོས་གླིང་བྱ་བ་ན་རྒྱལ་པོ་ཀུན་
དགའ་བཟང་སྐྱོང་དང་། བྱང་ཤར་ན་མུ་ཁྱུད་མཚོའི་འགྲམ་དུ་གུར་ཝེར་རྒྱལ་པོ་
གཏུམ་པ་ལག་རིང་སོགས་ཀྱི་རྒྱལ་ས་ཡོད་དོ། །གཞན་ཡང་དེ་དག་གི་བར་མཚམས་
སུ་རྒྱལ་ཕྲན་སུམ་བརྒྱ་དྲུག་ཅུ་དང་།། དེ་ལ་གྲོང་དང་གྲོང་ཁྱེར་གྲོང་བདལ་བསམ་
གྱིས་མི་ཁྱབ་པས་བསྐོར་ནས་གནས་སོ། །གཉིས་པ་ནི། དེ་རྒྱབ་མུ་ཁྱུད་གདལ་པའི་
རྒྱ་མཚོ་དང་། དབལ་སོ་གངས་ཀྱི་ར་བས་ཡོངས་སུ་བསྐོར། ཞེས་པ་སྟེ། དེ་རྒྱབ་
མུ་ཁྱུད་གདལ་པའི་རྒྱ་མཚོ་དང་དབལ་སོ་མདུང་རྩེ་ཅན་གྱི་གངས་ཀྱི་ར་བས་ཡོངས་
སུ་བསྐོར་བ་ཡོད་དོ། །གངས་དབལ་སོ་ཅན་ལ་སྟོན་པ་གཙོ་འཁོར་ལྔ་བོད་དུ་བྱོན་
པའི་ཤུལ་འདམ་གང་ཙམ་གྱི་སྒོ་གཅིག་དོད་པ་ལ། བར་དེ་མུན་ལམ་གཅན་འཕྲང་
དགུ་དགུ་ཡོད་པ་བཤད་པ་ནི་རིའི་ཁོང་སེང་ངོ་། །འཛམ་གླིང་མཁས་པའི་རྒྱུན་
དྲུག་ལ་སོགས་རིག་འཛིན་ལོ་པཎ་རྣམས་ཀྱི་བོན་ཐམས་ཅད་སྒོ་དེ་ལས་དྲངས་ནས་
བྱོན་པའོ། །ཐོས་ཆུང་ཁ་གཅིག་དེ་ལྟར་བཤད་ཀྱང་འོལ་མོ་ལུང་རིང་བྱ་བ་མཐོང་
བའི་མི་མི་འདུག་པས་མེད་ཅེས་སྨྲ་ན། དེ་ནི་ཕྱི་རོལ་གྱི་མུ་སྟེགས་ཀྱི་སྟོན་པ་ཁ་གཅིག་
གིས་མིག་གིས་མི་མཐོང་བས་འགྲོ་ས་མེད་པར་འདོད་པ་དང་མཚུངས་སོ། །དེས་
ན་རྫུ་འཕྲུལ་ཅན་མ་གཏོགས་རང་རེའི་སོར་སྐྱེ་རྣམས་གདོས་ལུས་འདི་དང་འབྲེལ་
པར་གནས་དེར་ཕྱིན་པའི་དུས་སྐབས་མེད་དོ། །གསུམ་པ་ནི། དེ་ལྟར་ཕྱི་བསྐོར་
ནང་བསྐོར་བར་བསྐོར་མཐར་བསྐོར་རྣམས་སུ་གླིང་དང་གླིང་ཆུང་བསམ་གྱིས་
27



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མི་ཁྱབ་པ་ཡོད་ཅིང་། དེ་ཡང་གླིང་རེ་རེ་བཞིན་སྐྱེད་མོས་ཚལ་རེ། དབེན་པའི་གནས་
རེ། འཇིགས་པའི་དུར་ཁྲོད་རེ། གཞན་ཡང་འབྲུ་དགུ་སྐྱེ་བའི་ཞིང་ས། ཁྲུས་ཀྱི་
རྫིང་བུ། དཔག་བསམ་ཤིང་གི་ར་བ། དེའི་ཕྱི་རོལ་ཆུའི་གླིང་མཚོས་ཡོངས་སུ་བསྐོར་
བ། དེ་ལ་གྲུ་དང་གཟིངས་འདོར་བ་ཡོད་དོ། །དེ་ལྟར་ཞིང་ཁམས་ཀྱི་བཀོད་པ་
ཡིད་ལ་བྱས་པས་དེ་ལ་དད་པ་དང་མོས་པ་ཐུན་མོང་མ་ཡིན་པ་རྒྱུད་ལ་སྐྱེས་ནས།
ཕྱི་མར་ཞིང་དེར་སྐྱེ་ངེས་ཀྱི་ས་བོན་རྒྱུད་ལ་བཞག་པའི་དགོས་པ་ཡོད་དོ། །དེས་
ན་ནང་མ་རྒྱལ་ས་གླིང་བརྒྱད་ནི་མཛད་མདོ་རྒྱས་པ་དང་། ནང་བསྐོར་བར་བསྐོར་
གཉིས་རྒྱུད་ཉི་སྒྲོན་དང་མཛད་མདོ་བསྡུས་པའི་ཞིང་བཀོད། ཕྱི་བསྐོར་གླིང་ཆེན་
བཅུ་དྲུག་མཛད་མདོ་རྒྱས་འབྲིང་བསྡུས་གསུམ་དང་། མཐའ་བསྐོར་དྲི་མེད་སོགས་
ལས་བཏུས་པ་སྟེ། དེ་ཡང་ལུང་མི་མཐུན་པ་ཅུང་ཟད་རེ་འདུག་ཀྱང་མཁས་པ་སྔ་
མས་བཞེད་དང་མཐུན་པར་བསྡེབ་ཅིང་ལུང་དོན་དང་མ་འཛོལ་བར་ཡོད་དོ།།
རྒྱུ་གཉིས་པ་དགེ་བའི་ལས་སྒོ་དུ་མ་ནས་བསག་པ་ལ་གཉིས། དགེ་བའི་རང་
བཞིན་དང་། དེའི་དགོས་པའོ། །དང་པོ་ལ་དྲུག །ཕྱག་འཚལ་བ། བཤགས་སྦྱང་
བྱེད་པ། མཆོད་པ་འབུལ་བ། ཡི་རང་ཕུལ་བ། བཀའ་འཁོར་བསྐོར་བ་བསྐུལ་བ།
མྱ་ངན་ལས་མི་འདའ་བར་བཞུགས་སུ་གསོལ་བའོ།།
དང་པོ་ལ་གསུམ། ཡུལ་གང་ལ། རྟེན་གང་གིས། ཚུལ་ཇི་ལྟར་ཕྱག་འཚལ་
བའོ། །དང་པོ་ལ་གཉིས། རྟེན་དང་བརྟེན་པའོ། །དང་པོ་ནི། ཨེ་མ་རྒྱལ་བའི་ཞིང་
ཁམས་ཆེན་པོ་དེར། ཞེས་པ་སྟེ། ཨེ་མ་ནི་ངོ་མཚར་ཞེས་པ་སྟེ། ཞིང་དང་བཅུད་
ཀྱི་བཀོད་པ་ཕུན་སུམ་ཚོགས་པ་ལ་ཡི་རང་བའི་ཚིག་གོ །དེ་ཡང་ཡུལ་གང་ལ་ཕྱག་
འཚལ་ན། ཉོན་མོངས་པ་བརྒྱད་ཁྲི་བཞི་སྟོང་གི་གཡུལ་ལས་རྒྱལ་བའི་རྒྱལ་བ་ཉིད་
འཇིག་རྟེན་ཏུ་བྱོན་པའི་ཞིང་ཁམས། ཞིང་གཞན་ལས་ཁྱད་པར་དུ་འཕགས་ཤིང་
258



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འགྲན་ཟླ་དང་བྲལ་བས་ན་ཆེན་པོ་སྟེ། དེ་ལྟ་བུའི་ཞིང་ཁམས་དེ་ཉིད་ལའོ། །གཉིས་
པ་ནི། སངས་རྒྱས་བྱང་སེམས་འཕགས་ཚོགས་སྐར་ལྟར་བཀྲ། ཡི་དམ་ཞི་ཁྲོའི་
ལྷ་ཚོགས་སྤྲིན་ལྟར་གཏིབ།། རིག་འཛིན་དཔའ་བོ་དཔའ་མོ་གཞའ་ལྟར་
འཁྱུག །བསྟན་སྲུང་དམ་ཅན་ཕོ་མོ་གློག་ལྟར་འགྱུ།། ཞེས་པ་སྟེ། རྫོགས་པའི་སངས་
རྒྱས་དང་བྱང་ཆུབ་སེམས་དཔའ། གཞན་ཡང་འཕགས་པ་ཉན་རང་གི་ཚོགས་
རྣམས་ནི་འདྲེན་པའི་གཙོ་བོ་གཅིག་ཏུ་ཞིང་དེར་སྐར་ཚོགས་ལྟར་བཀྲ་སྟེ་བཞུགས།
ཡི་དམ་ཞི་ཁྲོའི་ལྷ་ཚོགས་རྣམས་ནི་སྒྲུབ་པའི་གཤེན་པོ་རྣམས་ལ་མཐུ་སྟོབས་དང་
བྱིན་རླབས་སྩལ་ཏེ་ཞིང་དེར་སྤྲིན་ཚོགས་ལྟར་གཏིབ་སྟེ་བཞུགས། རིག་འཛིན་
མཁའ་འགྲོ་དཔའ་བོ་དཔའ་མོ་རྣམས་ནི་དམ་ཚིག་ཅན་ལ་མཆོག་ཐུན་མོང་གི་དངོས་
གྲུབ་སྟེར་ཞིང་ཞིང་དེར་གཞའ་ལྟར་འཁྱུགས་ཏེ་བཞུགས། བསྟན་སྲུང་དམ་ཅན་
ཕོ་མོ་མ་ནིང་གི་སྡེ་ཚོགས་རྣམས་ནི་སངས་རྒྱས་ཀྱི་བསྟན་པ་སྲུང་བ་དང་ལེགས་
ཉེས་ཀྱི་ལྟངས་འཛིན་ཏེ་ཞིང་དེར་གློག་ལྟར་འགྱུ་ཞིང་བཞུགས་ཏེ། དེ་ལྟ་བུའི་རྟེན་
དང་བརྟེན་པ་དང་བཅས་པའི་ཡུལ་ལ་ཕྱག་འཚལ། གཉིས་པ་ནི། བདག་སོགས་
འགྲོ་རྣམས་ཞེས་པ་འདིས་བསྟན་ཏེ། དེ་ཡང་གང་གིས་ཕྱག་འཚལ་ན། བདག་
ཅེས་པ་འདིར་འཇུག་པ་པོ་རང་དང་སོགས་ཁོངས་སུ་གཞན་འགྲོ་བ་རིགས་དྲུག་
གི་སེམས་ཅན་རྣམས་འཇུག་སྟེ། དེ་དག་གིས་ཕྱག་འཚལ། གསུམ་ལ་གཉིས།
ཚུལ་དངོས་དང་། དགོས་པའོ།། དང་པོ་ནི། སྒོ་གསུམ་བཏུད་བྱས་ཏེ། རྒྱལ་བ་
རྒྱ་མཚོའི་ཞིང་ལ་ཕྱག་འཚལ་ལོ། །ཞེས་པ་སྟེ། ཚུལ་ཅི་ལྟར་ཕྱག་འཚལ་ན། སྒོ་གསུམ་
ཞེས་པ་ཡིད་ཀྱི་སྒོ་ནས་ཡུལ་ལ་མོས་པ་བསྐྱེད་ཅིང་ཕྱག་གི་དམིགས་པ་དང་མི་འབྲལ་
བར་བྱ་བ་དང་། ངག་གི་སྒོ་ནས་སྙན་པའི་དབྱངས་ཀྱི་ཞིང་དང་བཅུད་ཀྱི་ཡོན་
ཏན་བརྗོད་པ་དང་། ལུས་ཀྱི་སྒོ་ནས་ཐལ་མོ་སྤྱི་བོ་སོགས་གནས་གསུམ་སྦྱར་ཞིང་
259



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མགོ་བོ་བཏུད་པ་སོགས་བྱས་ཏེ་རྒྱལ་བ་རྒྱ་མཚོའི་ཞིང་ལ་ཕྱག་འཚལ་ལོ། །གཉིས་
པ་དགོས་པ་ལ་གཉིས། སྤྱི་དང་། བྱེ་བྲག་གོ །དང་པོ་ནི། དེ་ལྟར་རང་གིས་དངོས་
སུ་ཕྱག་འཚལ་བས་རང་རྒྱུད་ལ་ཚོགས་གཉིས་རྫོགས་ཤིང་གཞན་ལ་འདུན་པ་སྐྱེ་
བ་སྟེ། སྡུད་པ་ལས། དཀའ་སྤྱོད་བརྩོན་འགྲུས་བརྩོན་པ་དེ་མཐོང་ན།། བདག་
ཀྱང་བྱའོ་བསམ་པའི་འདུན་པ་སྐྱེ། ཞེས་པས། གཞན་ལ་འདུན་པ་སྐྱེ་བ་དང་གཞན་
རྒྱུད་ལའང་ཚོགས་རྫོགས་ཏེ་རང་གཞན་གཉིས་ཀའི་དོན་དུ་འགྱུར་བའོ། །དེ་ཡང་
སྣང་སྟོང་སྒྱུ་མ་ལྟ་བུར་རྟོགས་པས་གཟུགས་སྐུ་འཐོབ་པའི་རྒྱུར་འགྱུར་བ་དང་།
སྐྱེ་མེད་སྟོང་པ་ཉིད་དུ་རྟོགས་པས་བོན་སྐུ་འཐོབ་པའི་རྒྱུར་འགྱུར་བའོ། །གཉིས་
པ་བྱེ་བྲག་ཏུ ལུས་ཕྱག་གིས་ལུས་ཀྱི་སྡིག་སྒྲིབ་འབྱང་། ངག་ཕྱག་གིས་ངག་གི་སྡིག་
སྒྲིབ་འབྱང་། ཡིད་ཕྱག་གིས་ཡིད་ཀྱི་སྡིག་སྒྲིབ་འབྱང་། ཡན་ལག་སྨད་ལྔ་ས་ལ་ཕབ་
ནས་ཕྱག་བྱས་པས་དུག་ལྔའི་སྡིག་སྒྲིབ་འབྱང་སྟེ། གབ་འགྲེལ་ལས། ཕྱག་གསུམ་
འཚལ་བས་སྒོ་གསུམ་སྒྲིབ་པ་འབྱུང་། ཞེས་སོ། །
གཉིས་པ་ལ་གསུམ། སྦྱང་བྱ་གང་ཞིག །གཉེན་པོ་གང་གིས། ཚུལ་ཇི་ལྟར་སྦྱང་
བའོ། །དང་པོ་ལ་གཉིས། སྒོས་བསྡུས་པ་དང་། སྦྱང་བྱའི་ངོ་བོ་དངོས་སོ། །དང་
པོ་ནི། ཐོག་མའི་དུས་ནས་ད་ལྟ་འདིར་ཐུག་པར། ཞེས་པ་སྟེ། དེ་ཡང་དུས་དང་།
ཡུལ་དང་། རྒྱུ་དང་། སྒོ་དང་། སྦྱོར་བ། རྣམ་པར་དབྱེ་བ་དང་ལྔ་ལས། དུས་
ཀྱི་སྒོ་ནས་འདས་མ་འོང་ད་ལྟ་དུས་གསུམ་མམ་ཐོག་མའི་དུས་ནས་ད་ལྟ་འདི་ལ་
ཐུག་གི་བར་དུ། ཡུལ་གྱི་སྒོ་ནས་རང་བས་མཐོ་བ་རང་བས་དམའ་བ་རང་དང་
མཉམ་པ་ལ། རྒྱུའི་སྒོ་ནས་ཉོན་མོངས་པ་དུག་གསུམ་མམ་དུག་ལྔས། སྒོ་གསུམ་
གྱི་སྒོ་ནས་ལུས་ཀྱིས་བྱས་པ། ངག་ཏུ་བརྗོད་པ། ཡིད་ལ་བསམ་པའི་སྡིག་པ།
སྦྱོར་བའི་སྒོ་ནས་རང་གིས་བྱས་པ། གཞན་ལ་བཅོལ་བ། རྗེས་སུ་ཡི་རང་ཕུལ་བ་
260



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གསུམ། རྣམ་པར་དབྱེ་བའི་སྒོ་ནས་རྩ་བ་སེམས་ལ་ཕྲ་བ། སྦོམ་པ་བྱ་བ་རྫོགས་པ་སྟེ།
སྡིག་པའི་སྒོ་དྲུག་གིས་བསྡུས་པ་རྣམས་སོ། །གཉིས་པ་ལ་གཉིས། མདོར་བསྟན།
རྒྱས་བཤད་དོ། །དང་པོ་ནི། སྡིག་ལྟུང་བག་ཆགས་སྒྲིབ་པ་ཅི་བསགས་པ། ཞེས་
པ་སྟེ། སྡིག་པ་མི་དགེ་བ་དང་སྡོམ་པ་གསུམ་གྱི་ལྟུང་བ་དང་བག་ཆགས་སྒྲིབ་པ
ཅི་བསགས་པ་ཐམས་ཅད་སྐབས་འདིར་སྦྱང་བྱ་གྱུར་པ་སྟེ། དེ་དག་གིས་ཐར་པའི་
ལམ་ལ་བར་ཆད་བྱེད་པའི་ཕྱིར་རོ། །གཉིས་པ་ལ་གསུམ། སྡིག་པ། ལྟུང་བ།
སྒྲིབ་པའོ། །དང་པོ་ནི། ལུས་ཀྱི་གསུམ། ངག་གི་བཞི། ཡིད་ཀྱི་གསུམ་དང་།
གཞན་ཡང་མཚམས་མེད་ལྔ། ཉེ་བ་ལྔ། ལྕི་བ་བཞི། ལོག་པ་བརྒྱུད། འཁྲུལ་པ་
དགུ་སོགས་མི་དགེ་བའི་ཕྱོགས་སུ་གྱུར་པ་ཐམས་ཅད་དོ། །གཉིས་པ་ཕྱི་སོར་ཐར་
གྱི་ཁྲིམས་ཉིས་བརྒྱ་ལྔ་བཅུ། ནང་བྱང་སེམས་ཀྱི་བསླབ་པ་སུམ་བརྒྱ་དྲུག་ཅུ།
གསང་བ་རིག་འཛིན་སྔགས་ཀྱི་དམ་ཚིག་འབུམ་སྡེ་ས་མ་ཡ་རྣམས་དང་འགལ་བ་
ནི་ལྟུང་བ་སྟེ། དེ་ཡང་རྩ་བ་ལ་འགལ་ན་ལྟུང་བ་ཆེན་པོ། ཡན་ལག་ལ་འགལ་ན་
ལྟུང་བ་འབྲིང་། ཉིང་ལག་ལ་འགལ་ན་ལྟུང་བ་ཆུང་ངུ་སྟེ། དེ་ལྟ་བུའི་ལྟུང་བ་ཆེ་
འབྲིང་ཆུང་གསུམ་མོ། །གསུམ་པ་ལ་ཉོན་སྒྲིབ་དང་། ཤེས་སྒྲིབ་གཉིས་ཏེ། དེ་ལ་
ཉོན་སྒྲིབ་ནི་དུག་ལྔ་དང་། དེས་བསྐྱེད་པའི་མི་དགེ་བཅུ་སོགས་ལ་འདུས་ཤིང་།
ཤེས་སྒྲིབ་ཉོན་མོངས་དྲུག་ཅུ་རྩ་དྲུག་ལས་གཞན་པའི་རྣམ་རྟོག་གི་རིགས་ཐམས་
ཅད་དེ། ཤེས་སོ་རྟོགས་སོ་སྙམ་པའམ། ཤེས་རིག་རང་གི་ངོ་བོ་སྟོང་ངོ་སྙམ་པ་དག་
ཀྱང་ཤེས་སྒྲིབ་ཡིན་ཏེ། གབ་པ་ལས། ཤེས་བྱ་ང་རྒྱལ་ཆ་ཕྲ་དེས་ཀྱང་བྱང་ཆུབ་སེམས་
ལ་བསྒྲིབ། ཅེས་སོ། །འོ་ན་དེ་དག་འདིས་སྦྱང་པར་མི་ནུས་པས་དོན་མེད་དུ་འགྱུར་
རོ། །ཞེ་ན། འདིས་སྒྲིབ་པ་དང་པོ་སྦྱང་པར་ནུས་པས། དེ་འབྱོངས་པས་གནས་
ལུགས་ཀྱི་རྟོགས་པ་ཐུན་མོང་མ་ཡིན་པ་རྒྱུད་ལ་ཤར། རྟོགས་པ་ཐུན་མོང་མ་ཡིན་
26༔



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་རྒྱུད་ལ་ཤར་བ་དང་ཤེས་སྒྲིབ་ཀྱི་གཉེན་པོར་འགྲོ་བས་དོན་མེད་དུ་མི་འགྱུར་
རོ། །གཉིས་པ་གཉེན་པོ་གང་གིས་སྦྱང་ན། རྒྱུད་ལས། ཉམས་པའི་རྩ་ལྟུང་སྟོབས་
བཞི་ཚང་པས་བཤགས། ཞེས་སྟོབས་བཞི་ཚང་པའི་སྒོ་ནས་སྦྱང་སྟེ། དེ་ཡང་སྟོབས་
བཞི་ནི། ཉེས་བྱས་སུན་འབྱིན་གྱི་སྟོབས། དཔང་པོའི་སྟོབས། གཉེན་པོ་དགེ་བའི་
སྟོབས། སླར་སྡོམ་པའི་སྟོབས་སོ། །དང་པོ་ནི། སྡིག་པའི་ཉེས་དམིགས་མཐོང་
ནས་འགྱོད་པ་བསྐྱེད་པ་སྟེ། དཔེར་ན་དུག་ཟོས་པ་ལྟ་བུའོ། །གཉིས་པ་ནི། དེ་ལ་
སྐྱབ་པར་ནུས་པའི་ཡུལ་ཁྱད་པར་ཅན་བསྟེན་པ་སྟེ། དཔེར་ན་སྨན་པར་བསྟེན་
པ་ལྟ་བུའོ། །གསུམ་པ་ནི། དེའི་གཉེན་པོར་འགྲོ་བའི་ཐབས་ལ་འབད་པ་སྟེ།
དཔེར་ན་སྨན་བཟའ་བ་ལྟ་བུའོ། །བཞི་པ་ནི། ཕྱིན་ཆད་སྲོག་ལ་བབ་ཀྱང་སྡིག་
པ་མི་སྤྱོད་པ་སྟེ། དཔེར་ན་ཕྱིས་དུག་མི་བཟའ་བ་ལྟ་བུའོ། །གསུམ་པ་ནི། རྒྱལ་
བའི་དྲུང་དུ་མཐོལ་ཞིང་བཤགས་པར་བགྱི། བྱང་ཞིང་དག་པ་ཁྱེད་ཀྱིས་མཛོད་
དུ་གསོལ།། ཞེས་པ་སྟེ། ཚུལ་ཇི་ལྟར་སྦྱང་ན། སྔོན་འགྲོ་སྐྱབས་འགྲོ་སེམས་བསྐྱེད།
དངོས་གཞི་སྟོབས་བཞིའི་ཆོ་ག་ལ་འཇུག་སྟེ། རང་གཞན་སེམས་ཅན་ཐམས་ཅད་
ཀྱི་ཐོག་མའི་དུས་ནས་བསགས་པའི་སྡིག་ལྟུང་ཐམས་ཅད། རྒྱལ་བ་སྲས་དང་བཅས་
པའི་དྲུང་དུ་མཐོལ་ཞིང་བཤགས་པར་བགྱིའོ།། བྱང་ཞིང་དག་པར་ཁྱེད་ཀྱིས་མཛད་
དུ་གསོལ་ལོ། །སྙམ་པའི་འདུ་ཤེས་བསྐྱེད་པ་དང་། རྗེས་ངེས་པར་དག་སེམས་བསྐྱེད་
ཅིང་བསྔོ་སྨོན་གྱི་རྒྱས་གདབ་པའོ།།
གསུམ་པ་ལ་གསུམ། རྫས་གང་ཞིག །ཡུལ་གང་ལ། ཚུལ་ཇི་ལྟར་དབུལ་
བའོ། །དང་པོ་ལ་ལྔ། དངོས་སུ་འབྱོར་བ། ཡིད་ལས་སྤྲུལ་པ། །བདག་པོས་བཟུང་
བ། མ་བཟུང་བ་བླ་ན་མེད་པའི་མཆོད་པའོ། །དང་པོ་ནི། མར་མེ་མེ་ཏོག་བདུག་
སྤོས་དྲི་ཆབ་བཤོས། ཞེས་པ་སྟེ། སྤྱིར་བོན་སྒོ་བཞི་མཛོད་ལྔ་ལས་མཆོད་པ་ལྔ་ལྔ་
262



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཉི་ཤུ་རྩ་ལྔ་ཡོད་པ་ལས། སྐབས་འདིར་སྤྱི་རྒྱུགས་མཛོད་ཀྱི་བོན་སྒོ་དང་བསྟུན་ནས་
མཆོད་པ་རྣམ་པ་ལྔ་འབྱུང་སྟེ། དེ་ཡང་རྩི་མར་རམ། ཏིལ་མར་གྱི་སྒྲོན་མེའམ་མར་
མེ། རི་ཐང་དང་ཆུ་ལས་སྐྱེས་པའི་མེ་ཏོག །ལྷན་སྐྱེས་དང་སྦྱར་བྱུང་གི་དྲི་ཞིམས་
པའི་བདུག་སྤོས། ཙན་དན་དང་གུར་གུམ་སོགས་དྲི་ལྡན་བསིལ་ཆབ། རོ་མཆོག་
བཅུད་ཀྱི་བཤོས་གཙང་སོགས་དང་། གཞན་ཡང་དངོས་པོའི་མཆོད་པ་ཅི་འབྱོར་
བ་ཐམས་ཅད་དོ། །གཉིས་པ་ནི། གདུགས་དང་རྒྱལ་མཚན་སྒྲ་སྙན་རོལ་མོ་སོགས།
མཆོད་པའི་སྤྲིན་ཚོགས་ནམ་མཁའི་ཁམས་གང་བ། ཞེས་པ་སྟེ། གདུགས་དང་
རྒྱལ་མཚན་བླ་རེ། འཕུར་མ། འཕན་དར། ཟ་ར་ཚག །ད་བུ་ཁད་ལ་སོགས་བླར་
རྒྱན་དང་། གསེར་གཡུ་ཟངས་ལྕགས་ལ་སོགས་རིན་པོ་ཆེའི་རིགས་དང་། ཇིང་
དང་པི་ཝང་གླིང་བུ་ཏམ་བུ་ར་ལ་སོགས་སྒྲ་སྙན་རོལ་མོའི་ཚོགས་དང་། མདོར་
ན་མཆོད་པའི་སྤྲིན་ཚོགས་ནམ་མཁའི་ཁམས་གང་བ་ཙམ་དུ་བློས་སྤྲུལ་ནས་དབུལ་
བའོ། །གསུམ་པ་ནི། གཞན་གྱིས་བདག་ཏུ་བྱས་པའི་ལོངས་སྤྱོད་ཀྱི་དངོས་པོ་གང་
མཐོང་པ་ཐམས་ཅད་དང་། ཁྱད་པར་ལྷ་ཀླུ་མི་གསུམ་གྱི་ལོངས་སྤྱོད་ཡོད་རྒུ་ཅོག་
ཐམས་ཅད་རང་གི་བློས་བླང་ནས་དབུལ་བའོ། །བཞི་པ་ནི། འཇིག་རྟེན་གྱི་ཁམས་
ན་སུས་ཀྱང་བདག་ཏུ་མ་བྱས་པའི་གསེར་གྱི་བྱེ་མ། གཡུའི་ནེའུ་ཐང་། གུར་གུམ་
གྱི་སྤང་རི། རིན་པོ་ཆེའི་རི་བོ། །བཻཌཱུརྱའི་བྲག །ཀེ་ཀེ་རུའི་གྲམ་པ། སྨན་གྱི་ནགས་
ཚལ། བྱེ་རུའི་སྡོང་པོ། འབྲུ་རྒུའི་ལོ་ཏོག །མེ་ཏོག་གི་ཚ། གཞན་ཡང་ལུས་མཛེས་
ཀྱི་རི་དྭགས། སྐད་སྙན་གྱི་བྱ་རིགས། སྤུ་སྡུག་གི་གཅན་གཟན་ལ་སོགས་ཞིང་གི་
བཅུད་དུ་གྱུར་པ་ཐམས་ཅད་དབུལ་བའོ། །ལྔ་པ་བླ་ན་མེད་པའི་མཆོད་པ་
པ་ནི།
གོང་གི་མཆོད་པ་བཞི་པོ་དེ་དག་འཁོར་གསུམ་མི་དམིགས་པའི་ཤེས་རབ་ཀྱི་རྩིས་
ཟིན་པས་བླ་ན་མེད་པའི་མཆོད་པར་འགྱུར་བར་ཡིན་ཏེ། སྔོན་གྱི་གཡུང་དྲུང་སེམས་
26



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དཔས་རྒྱལ་བ་མཆོད་པའི་ཚུལ་དང་མཐུན་པའི་ཕྱིར་རོ། །གཉིས་པ་དེ་དག་གང་
ལ་དབུལ་ན། རྒྱལ་བ་སྲས་དང་བཅས་པའི་སྐྱབས་ཡུལ་དམ་པ་རྣམས་ལ་འབུལ་
ཏེ། དེ་དག་ཚོགས་གཉིས་བསགས་པའི་ཞིང་ཁྱད་པར་ཅན་ཡིན་པའི་ཕྱིར།
དེ་ཡང་མཆོད་པ་དང་པོ་བཞིས་རྒྱུ་བསོད་ནམས་ཀྱི་ཚོགས་དང་། ཕྱི་མས་འབྲས་
བུ་ཡེ་ཤེས་ཀྱི་ཚོགས་རྫོགས་པའོ། །གསུམ་པ་ནི། ལྷ་དང་ལྷ་མོས་འབུལ་གྱིས་བཞེས་
སུ་གསོལ། ཞེས་པ་སྟེ། ཚུལ་ཅི་ལྟར་དབུལ་ན་རང་གི་ཐུགས་ཁ་ནས་ལྷ་དང་ལྷ་
མོ་ཞིང་གི་རྡུལ་དང་མཉམ་པ་སྤྲོས་ནས། དེ་དག་ཐམས་ཅད་མཛེས་པའི་རྒྱན་གྱིས་
བརྒྱན་ཏེ་ཕྱག་ན་མཆོད་རྫས་སྣ་ཚོགས་བསྣམས་ནས། ལྷ་མོའི་དགྱེས་གར།
ལྷ་བུའི་འགྱིང་གར། ཁྱུང་མོའི་ལྡིང་གར། རྨ་བྱའི་ལྡེམ་གར་ལ་སོགས་མཆོད་པའི་
གར་ཆེན་པོ་བཅུ་དྲུག་བསྒྱུར། གཏང་རག་གི་མགུར་དབྱངས་དྲུག་ཅུ་འཐོན་ཏེ།
གནམ་ས་གཡོ་བར་ནུས་པ་ཙམ་གྱིས་དཀོན་མཆོག་གི་ཞིང་ལ་མཆོད་པ་འབུལ་བས།
རྒྱལ་བ་སྲས་བཅས་ཐུགས་དགྱེས་བཞིན་དུ་ཟག་མེད་ཡེ་ཤེས་ཀྱི་མཆོད་པར་བྱིན་
གྱིས་རླབས་ནས། རང་གཞན་སེམས་ཅན་ཐམས་ཅད་ཚོགས་གཉིས་རྫོགས་པའི་
ཆེད་དུ་ཐུགས་བརྩེ་བ་ཆེན་པོས་བཞེས་པར་བསམ་པའོ།།
བཞི་པ་ལ་གསུམ། རྒྱལ་བ་སྲས་བཅས་ཀྱི་མཛད་སྤྱོད་ལ་ཡི་རང་བ། ཐེག་དམན་
དང་ལྷ་མིའི་དགེ་བ་ལ་ཡི་རང་བ། ཞིང་གི་བཀོད་པ་ལ་ཡི་རང་བའོ། །དང་པོ་ལ་
གཉིས། མདོར་བསྟན། རྒྱས་བཤད་དོ །དང་པོ་ནི། སྲས་བཅས་རྒྱལ་བའི་མཛད་
པ་བླར་མེད་ཅིང་། ཅེས་པ་སྟེ། སྲས་དང་བཅས་པའི་རྒྱལ་བའི་མཛད་སྤྱོད་ལ་ཡི་
རང་བ་སྟེ། དེ་དག་བླ་ན་མེད་ཅིང་རྣམ་པར་དག་པའི་མཛད་སྤྱོད་ཡིན་པས་
སོ། །གཉིས་པ་ལ་གཉིས། རྒྱལ་སྲས་ཀྱི་སྤྱོད་པ་ལ་ཡི་རང་བ། རྒྱལ་བའི་མཛད་པ་
ལ་ཡི་རང་བའོ། །དང་པོ་ལ་གཉིས། ལྟ་སྤྱོད་ལ་ཡི་རང་བ། ལུས་སེམས་ཀྱི་སྤྱོད་
264



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པ་ལ་ཡི་རང་བའོ། །དང་པོ་ལ་གཉིས་ལས། དང་པོ་ལྟ་བ་ལ་ཡི་རང་བ་ནི། ཕུང་
པོ་ལྔའི་ཚོགས་དོན་ལ་ངའམ་བདག་ཏུ་བཟུང་ནས་བསྟོད་སྨད་ཙམ་ལ་དགའ་སྡུག་
བྱེད་པ་པོ་དེ་ལ་གང་ཟག་གི་བདག་ཅེས་བྱ་ལ། དེ་རང་བཞིན་གྱི་མེད་པར་རྟོགས་
པ་གང་ཟག་གི་བདག་མེད་དེ་དང་། འཁོར་འདས་ལམ་གསུམ་གྱི་བསྡུས་པའི་བོན་
ཐམས་ཅད་སྣང་བའི་དུས་དེ་ཉིད་ནས་རང་བཞིན་གྱི་བདེན་པ་མ་གྲུབ་པ་དཔེར་
ན་མེ་ལོང་ནང་གི་གཟུགས་བརྙན་ལྟར་རྟོགས་པའི་བོན་གྱི་བདག་མེད་གཉིས་རྟོགས་
པ་ལ་ཡི་རང་བའོ། །གཉིས་པ་ནི། ཕན་སེམས་ཀྱི་བློས་གཏོང་བའི་སྦྱིན་པ། ཉེས་
སྤྱོད་སྤང་པའི་ཚུལ་ཁྲིམས། གནོད་པ་ལ་སྲན་ཚུགས་པའི་བཟོད་པ། དགེ་བ་ལ་
སྤྲོ་བའི་བརྩོན་འགྲུས། དམིགས་པ་ལས་མི་གཡོ་བའི་བསམ་གཏན། དགེ་བ་ལ་
ཞུམ་པ་མེད་པའི་སྟོབས། གཞན་ལ་བརྩེ་བའི་སྙིང་རྗེ། དོན་ལ་ཐག་ཆོད་པའི་སྨོན་
ལམ། སྒྲུབ་བྱ་བདེ་བླག་ཏུ་རྟོགས་པའི་ཐབས། བོན་དང་བོན་མིན་རྣམ་པར་འབྱེད་
པའི་ཤེས་རབ་བཅུ་དང་ལྡན་པ་ལ་ཡི་རང་བའོ། །དེ་དག་བླ་ན་མེད་པར་ཕྱིན་པ་ནི།
ཀུན་བཏུས་ལས། དེ་དག་འཁོར་གསུམ་དམིགས་མེད་ནི།། བླ་ན་མེད་པར་ཕྱིན་
པར་འདོད།། ཞེས་པ་ལྟར་རོ། །དེ་ཡང་སྦྱིན་ཚུལ་བཟོད་གསུམ་རྒྱུ་བསོད་ནམས་
ཀྱི་ཚོགས་དང་། གཞན་དྲུག་འབྲས་བུ་ཡེ་ཤེས་ཀྱི་ཚོགས་ཡིན་ལ་བརྩོན་འགྲུས་ནི་
གཉིས་ཀའི་གྲོགས་སོ། །གཉིས་པ་ནི། མངོན་རྟོགས་ལས། སེམས་དཔའི་སྤྱོད་
པ་ཟབ་མོ་ནི། ལུས་དང་སེམས་སུ་ཤེས་བྱ་སྟེ། ཞེས་པས་གཡུང་དྲུང་སེམས་དཔའི་
ལུས་ཀྱི་སྤྱོད་པ་ལུས་སྲོག་གི་སྦྱིན་པ་གཏོང་བ་དང་། སེམས་ཀྱི་སྤྱོད་པ་སྟོང་ཉིད་
སྙིང་རྗེའི་སྙིང་པོ་ཅན་བསྒོམས་པ་གཉིས་ཡིན་པས་དེ་ལ་ཡི་རང་བའོ། །གཉིས་
པ་ལ་གསུམ། མཛད་པ་བཅུ་གཉིས་ཡི་རང་བ། པེའུ་རྩེ་གསུམ་ལ་ཡི་རང་བ།
འགྲོ་དོན་མཛད་ཚུལ་ཡི་རང་བའོ། །དང་པོ་ནི། སྐྱེ་བ་བཞེས་པ་དང་གཅིག །བསྟན་
265



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་སྤེལ་བ་དང་གཉིས། འགྲོ་གཉིས་བཏུལ་བ་གཉིས་དང་བཞི། ཁབ་བཞེས་པ་
དང་ལྔ། སྲས་སྤྲུལ་པ་དང་དྲུག །འགྲོ་དོན་རྒྱ་ལག་ཕྱེད་པ་དང་བདུན། བདུད་
བཏུལ་བ་དང་བརྒྱད། བསྟན་པ་བཞག་པ་དང་དགུ། ཁྱིམ་སྤང་བ་དང་བཅུ།
འཁོར་སྤང་བ་དང་བཅུ་གཅིག །མྱ་ངན་ལས་འདས་པ་དང་བཅུ་གཉིས་ཏེ།
མཛད་པ་བཅུ་གཉིས་མཐར་ཕྱིན་པ་ལ་ཡི་རང་བའོ། །ཁ་གཅིག་གིས་འགྲོ་གཉིས་
བཏུལ་བ་གཅིག་ཏུ་བསྡོམ། བསྟན་པ་རྗེས་བཞག་ལ་བསྟན་པ་བཞག་པ།
བཀའ་འཕྲིན་བཞག་པ་གཉིས་སུ་ཕྱེས་ནས་བཅུ་གཉིས་རྩི་བའང་ཡོད་དོ། །གཉིས་
པ་ནི། སྟོན་པ་སྐུའི་མཛད་པ་ལུས་ཀྱི་རྫུ་འཕྲུལ་ཡ་མ་ཟུང་སྣ་ཚོགས་ཀྱིས་གདུལ་
བྱ་འདུལ་བ་དང་། བསྒྲགས་པ་གསུང་གི་མཛད་པ་གསུང་རབ་སྒོ་བཞི་མཛོད་ལྔ་
ལ་སོགས་ཀྱི་གདུལ་བྱའི་བློ་སྣ་དགེ་བ་ལ་བསྒྱུར་ནས་གྲུབ་མཐའ་ལ་བཙུད་པ་དང་།
སྒྲུབ་པ་ཐུགས་ཀྱི་མཛད་པ་མཁྱེན་བརྩེ་བྱིན་རླབས་ཀྱིས་གདུལ་བྱ་ཐར་པའི་ལམ་
ལ་བཀོད་ནས་བླ་ན་མེད་པའི་འབྲས་བུ་འཐོབ་པར་མཛད་པ་སྟེ། དེ་དག་ལ་ཡི་
རང་བའོ། །གསུམ་པ་འགྲོ་དོན་མཛད་ཚུལ་ནི། སྣ་རེ་མ་ཡིན་པར་གང་འདུལ་སྣ་
ཚོགས་སུ་མཛད། ཕྱོགས་རིས་མ་ཡིན་པར་ཀུན་ལ་ཁྱབ་པར་མཛད། རེ་འགའ་
མ་ཡིན་པར་དུས་རྟག་ཏུ་མཛད། འབད་རྩོལ་མི་དགོས་པ་རང་བཞིན་ལྷུན་གྲུབ་
ཏུ་མཛད་པ་སྟེ། དེ་དག་ལ་ཡི་རང་བའོ། །གཉིས་པ་ལ་གཉིས། ཉན་རང་གི་དགེ་
བ་ལ་ཡི་རང་བ། ལྷ་མིའི་དགེ་བ་ལ་ཡི་རང་བའོ། །དང་པོ་ནི། ཉན་ཐོས་དང་རང་
རྒྱལ་གྱི་བྱང་ཆུབ་ཀྱི་རྒྱུར་གྱུར་པའི་དགེ་བ་གང་ཡིན་པ་དེ་ལ་ཐེག་དམན་གྱི་དགེ་
བ་ཞེས་བྱ་ལ། དེ་དག་ཀྱང་ལུས་ཅན་གང་ཞིག་སྡུག་བསྔལ་ལས་ངེས་པར་ཐར་ཏེ་
དགྲ་བཅོམ་པའི་འབྲས་བུ་འཐོབ་པའི་རྒྱུར་ཡིན་པས་ན་དེ་དག་ལ་ཡི་རང་
བའོ། །གཉིས་པ་ནི། འཇིག་རྟེན་ལྷ་མིའི་བསོད་ནམས་གང་དག་དང་། ཞེས་པ་སྟེ།
266



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འཇིག་རྟེན་གྱི་ལྷ་དང་མིའི་གོ་འཕང་འཐོབ་པའི་རྒྱུར་གྱུར་པའི་དགེ་བའམ་བསོད་
ནམས་གང་ཡིན་པ་དེ་དག་ལ་འཇིག་རྟེན་པའི་དགེ་བ་ཞེས་བྱ་ལ། དེ་དག་ཀྱང་
རེས་ཤིག་ངན་སོང་གི་སྡུག་བསྔལ་མི་མྱོང་ཞིང་བདེ་བར་གནས་པའི་རྒྱུར་གྱུར་པས་
ན་དེ་དག་ལའང་ཡི་རང་བའོ། །གསུམ་པ་ནི། དག་པའི་ཞིང་གི་བཀོད་པ་བསམ་
ཡས་ལ། ཞེས་པ་སྟེ། ཕྱིའི་སྣོད་རྣམ་པར་དག་སྟེ་རིན་པོ་ཆེའི་ས་གཞི་ལག་མཐིལ་
ལྟར་ཁོད་སྙོམས་ཤིང་། ནང་གི་བཅུད་རྣམ་པར་དག་སྟེ་ཉོན་མོངས་དང་མི་དགེ་
བ་མེད་ཅིང་ཞིང་དང་བཅུད་ཀྱི་བཀོད་པ་ཕུན་སུམ་ཚོགས་ཤིང་ཡོན་ཏན་བསམ་
མཐའ་ཡས་པས་ན་དེ་དག་ལ་ཡི་རང་བའོ། །གང་གིས་ན། བདག་སོགས་འགྲོ་བ་
མ་ལུས་རྗེས་ཡི་རང་། ཞེས་པ་སྟེ། བདག་སོགས་འགྲོ་བ་སེམས་ཅན་གཅིག་ཀྱང་
མ་ལུས་པར་ཀུན་གྱི་སྙིང་ནས་དགའ་བའི་རྗེས་སུ་ཡི་རང་བའོ།།
ལྔ་པ་ལ་གཉིས། གདུལ་བྱ་གང་གི་ཆེད་དུ་བཀའ་འཁོར་གང་བསྐོར་བ་ལ་
བསྐུལ་བའོ། །དང་པོ་ནི། གང་ཞིག་རིགས་ཅན་གསུམ་གྱི་གདུལ་བྱ་རྣམས།
ཐར་པ་ཐམས་ཅད་མཁྱེན་པའི་ལམ་བགྲོད་ཕྱིར། ཞེས་པ་སྟེ། ཐར་པའི་ལམ་ལ་
བསླབ་པ་གང་ཞིག་རིགས་ཅན་གསུམ་གྱི་གདུལ་བྱ་རུ་ངེས་ཤིང་། དེ་ཡང་རིགས་
ཅན་གསུམ་ནི། ཉན་ཐོས། རང་རྒྱལ། གཡུང་དྲུང་སེམས་དཔའ་གསུམ་སྟེ།
དེ་དག་ཀྱང་བདག་གཅིག་དང་། བདག་ཕྱེད་དང་གཉིས་དང་། བདག་གཉིས་
ཀ་མེད་པར་འདོད་པ་ལ་སོགས་རང་རང་གི་འདོད་ལུགས་ཀྱིས་ཐེག་པ་ཆུང་འབྲིང་
ཆེན་པོའི་དབྱེ་བ་ཡོད་ཀྱང་། རེས་ཤིག་བསྡུ་ན་ཉན་རང་གཉིས་ཐེག་དམན།
གཡུང་དྲུང་སེམས་དཔའ་ཐེག་ཆེན་ཁོ་ན་སྟེ། ཐེག་པ་མཆོག་དམན་གཉིས་སུ་འདུས་
པའི་ཕྱིར། རྒྱུ་མཚན། སེམས་བསྐྱེད་ཀྱི་ཁྱད་པར་ཉན་རང་གཉིས་ཀྱིས་རང་དོན་
དུ་སེམས་བསྐྱེད་ལ། གཡུང་དྲུང་སེམས་དཔའི་གཞན་དོན་དུ་སེམས་བསྐྱེད།
267



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལྟ་བའི་ཁྱད་པར་ཉན་རང་གཉིས་ཀྱིས་གང་ཟག་གི་བདག་མེད་ཙམ་ལས། བོན་
གྱི་བདག་མེད་མི་འདོད་ལ། གཡུང་དྲུང་སེམས་དཔས་གང་ཟག་དང་བོན་གྱི་བདག་
གཉིས་ཀ་མེད་པར་འདོད། འཐོབ་བྱའི་འབྲས་བུ་ཀྱང་ཉན་རང་གཉིས་ཀྱིས་ཞི་
བ་མྱང་འདས་སམ་ཐར་པ་ཙམ་ལས། དེ་ལས་བླར་གྱུར་པའི་འབྲས་བུ་མི་ཐོབ་ལ།
གཡུང་དྲུང་སེམས་དཔས་མི་གནས་མྱང་འདས་སམ་བླ་ན་མེད་པའི་འབྲས་བུ་རྣམ་
པར་ཐམས་ཅད་མཁྱེན་པའི་གོ་འཕང་འཐོབ་པ་སྟེ། རང་རང་ཀུན་སློང་དང་ལྟ་
བ་ལ་ཁྱད་པར་ཡོད་པས་སོ། །དེས་ན་དེ་དག་རང་རང་གི་དོན་དུ་གཉེར་བྱའི་ཐར་
པ་དང་ཐམས་ཅད་མཁྱེན་པའི་ལམ་ལ་བགྲོད་པའི་ཕྱིར་དུ། གཉིས་པ་ནི།
བཀའ་ཡི་འཁོར་ལོ་དེ་བཞིན་བསྐོར་མཛད་ལ། ཞེས་པ་སྟེ། བཀའ་ཡི་འཁོར་
ལོའམ། ཐེག་པ་ལ་ལ་ནས་བོན་གྱི་འཁོར་ལོ་གསུངས་པའང་ཡོད་དེ། དེ་ཡང་བོན་
ཞེས་པའི་སྒྲ་དོན་ནི། སྙན་དུ་བོན་པའི་བོན་ཅེས་དུང་ཕོར་མ་ལས་བཤད་ལ།
དབྱེ་ན་བཀའ་དང་བརྟེན་པ་གཉིས། བཀའ་ནི་དངོས་སུ་བདག་རྐྱེན་སངས་རྒྱས་
ཀྱིས་མཛད་པ་སྟེ། དེ་ལ་དབྱེ་ན་ཞལ་ནས་གསུངས་པ། བྱིན་གྱིས་རླབས་པ།
རྗེས་སུ་གནང་བ་གསུམ་ཡོད། བཀའ་བརྟེན་པ་སངས་རྒྱས་ཀྱི་བཀའ་ལ་བརྟེན་
ནས་རྗེས་འཇུག་སྡེ་སྣོད་ལ་བློ་འབྱོངས་པས་བསྡེབ་པ་སྟེ། དེ་ལ་དབྱེ་ན་ཟབ་མོ་
རྣམ་པར་འབྱེད་པ། རྒྱས་པ་སྡུད་པར་བྱེད་པ། འཁྲུགས་པ་གོ་རིམ་བསྡེབ་པ་གསུམ་
ཡོད། །གཞན་ཡང་སྣོད་དང་། སྤང་བྱ་མི་མཐུན་པའི་ཕྱོགས་དང་
། རྟོགས་པའི་
ལྟ་བ་དང་། མང་ཉུང་དང་། བཀྲིད་ཚུལ་ལ་སོགས་པའི་སྒོ་ནས་དབྱེ་བ་མང་ཡང་
རེས་ཤིག་འདིར་མི་བཀྲོལ་ལག དེས་ན་བཀའ་ཞེས་པའི་དྲངས་ཏེ་དེ་དང་དེ་ལ་བརྟེན་
པའམ། ཡང་ན་རིགས་ཅན་གསུམ་གྱི་གདུལ་བྱའི་བློ་དང་འཚམས་པའི་བོན་གྱི་
འཁོར་ལོ་དེ་བཞིན་བསྐོར་བར་མཛད་དུ་གསོལ། ཞེས་པའི་དོན་ནོ།།
268



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དྲུག་པ་ནི། འགྲོ་བའི་དོན་མཛད་རྒྱལ་བ་སྲས་བཅས་ཀྱང་། ཅི་སྲིད་འཁོར་
བའི་ཞིང་འདི་མ་སྟོང་བར། དེ་སྲིད་འགྲོ་བ་འདྲོང་ཕྱིར་བཞུགས་གསོལ་འདེབས།
ཞེས་པ་སྟེ། ཞིང་ཁམས་འདི་དང་གཞན་དུ་འགྲོ་བའི་དོན་མཛད་པའི་རྒྱལ་བ་དང་།
རྒྱལ་བའི་སྲས་པོ་གཡུང་དྲུང་སེམས་དཔའ་བླ་མ་དགེ་བའི་བཤེས་གཉེན་དང་བཅས་
པ་དག་ཀྱང༌། ཅི་སྲིད་འཁོར་བའི་ཞིང་འདི་མ་སྟོང་བར་རམ་དེ་ཇི་སྲིད་གནས་
པ་དེ་སྲིད་དུ་འགྲོ་བ་རྣམས་ཐར་པ་དང་ཐམས་ཅད་མཁྱེན་པའི་ས་ལ་འདྲོངས་པའི་
ཕྱིར་མྱ་ངན་ལས་མི་འདའ་བར་བཞུགས་པར་གསོལ་བར་འདེབས་སོ། །ཞེས་པའོ།།
གཉིས་པ་དགོས་པ་ནི། དེ་ལྟར་སྒོ་ཐམས་ཅད་ནས་དགེ་བའི་ལས་དུ་མ་བསགས་
པས་ཚོགས་རྣམ་པ་གཉིས་རྫོགས་པ་དང་། དེ་རྫོགས་པས་སྒྲིབ་པ་རྣམ་པ་གཉིས་
བྱང་བ་དང་། དེ་འབྱོངས་པས་སྐུ་རྣམ་པ་གཉིས་འཐོབ་པའི་དགོས་པ་ཡོད་
དོ། །དེ་ཡང་ཚོགས་གཉིས་ནི་རྒྱུ་བསོད་ནམས་དང་འབྲས་བུ་ཡེ་ཤེས་ཀྱི་ཚོགས་
གཉིས་སོ། །དེ་ལས་རྒྱུ་བསོད་ནམས་ཀྱི་ཚོགས་ནི་ཀུན་རྫོབ་ཀྱི་དགེ་བ་ཐམས་ཅད་
འབྲས་བུ་ཡེ་ཤེས་ཀྱི་ཚོགས་ནི་དོན་དམ་གྱི་དགེ་བ་ཐམས་ཅད་དོ། །སྒྲིབ་པ་གཉིས་ནི།
ཉོན་སྒྲིབ་དང་། ཤེས་སྒྲིབ་གཉིས་སོ། །དེ་ལས་ཉོན་སྒྲིབ་ནི་རྒྱུའི་ཐེག་པ་བཞི་དང་།
ཤེས་སྒྲིབ་འབྲས་བུའི་ཐེག་པ་བཞི་ལ་ཡོད་པར་བཤད་དོ། །དབྱེ་ན་ཉོན་སྒྲིབ་བཅུ།
ཤེས་སྒྲིབ་བཅུ་དང་ཉི་ཤུ་ཡོད་དེ་འདིར་མི་དྲོངས་སོ། །སྐུ་གཉིས་ནི་བོན་སྐུ་དང་།
གཟུགས་སྐུ་གཉིས་སོ། །གཟུགས་སྐུ་ལ་ཡང་ནང་གསེས་ཀྱིས་དབྱེ་ན་ལོངས་སྤྱོད་
རྫོགས་པའི་སྐུ་དང་། ཅི་ཡང་སྤྲུལ་པའི་སྐུ་གཉིས་སོ། །དེ་ལས་བོན་སྐུ་ནི་ཐིག་ལེ་
ཉག་གཅིག་སྟེ་དབྱེ་བ་མེད་དོ། །ཐ་སྙད་ཙམ་དུ་སྣང་མེད་བོན་སྐུ་དང་། སྣང་བཅས་
བོན་སྐུ་གཉིས་སུ་དབྱེའོ། །རྫོགས་སྐུ་ལ་རིགས་ལྔ་ལ་སོགས་དབྱེ་བ་མང་དུ་མཛད་
དོ །སྤྲུལ་སྐུའི་དབྱེ་བ་ནི་བྱེ་བ་ཕྲག་བརྒྱ་ལ་སོགས་གསུངས་ནའང་། བཟོ་སྤྲུལ་
269



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྐུ། མཆོག་གི་སྤྲུལ་སྐུ། སྐྱེ་བ་སྤྲུལ་སྐུ། མ་ངེས་པའི་སྤྲུལ་སྐུ་བཞིའམ། ཡང་ན་
མཚན་དཔེ་ཅན་དང་། མ་ངེས་པ་གཉིས་སུ་འདུས་སོ། །
རྒྱུ་གསུམ་པ་བྱང་ཆུབ་མཆོག་ཏུ་སེམས་བསྐྱེད་པ་ནི། བསྔོ་བ་དང་ཆབ་གཅིག་
ཏུབསྟན་ཏེ། དེ་ལ་གསུམ། གང་གིས་བསྔོ་བའི་མཁན་པོ། གང་བསྔོ་བའི་དགེ་རྩ།
ཇི་ལྟར་བསྔོ་བའི་ཚུལ་ལོ། །དང་པོ་གང་གིས་བསྔོ་ན། གཞུང་འདི་ཉམས་སུ་ལེན་
པ་པོ་གང་ཡིན་པ་དེས་བསྔོ། གཉིས་པ་གང་བསྔོ་ན། འདི་སོགས་དུས་གསུམ་དགེ་
བ་གང་བགྱིས་པ། ཅུང་ཟད་ཙམ་ཡང་། ཞེས་པ་སྟེ། གོང་གི་ཕྱག་འཚལ་བ་ནས་
བཟུང་། མྱ་ངན་མི་འདའ་བར་བཞུགས་སུ་གསོལ་བའི་ཡན་ལག་ཡན་ཆད་ཀྱི་དགེ་
བ་དང་། ཚེ་འདི་སོགས་དུས་གསུམ་དུ་དགེ་བའི་ལས་གང་ཡང་རང་གིས་བགྱིས་པ།
གཞན་ལ་བཅོལ་བ། རྗེས་སུ་ཡི་རང་ཕུལ་བ་དང་། རྣམ་དཀར་གྱི་ལས་ཅུང་ཟད་
ཙམ་བསགས་པ་ཡན་ཆད་སྐབས་འདིར་བསྔོ་བའི་རྒྱུ་ཡིན་ཏེ། བསྔོ་བ་ལ་དགེ་རྩ་
སྔོན་དུ་འགྲོ་དགོས་པའི་ཕྱིར་རོ། །
གསུམ་པ་ཚུལ་ཇི་ལྟར་བསྔོ་ན། ཞིང་མཆོག་དེར་སྐྱེ་ཞིང་། གཡུང་དྲུང་སེམས་
དཔའི་སྤྱོད་ལ་གནས་པ་དང་། བླ་མེད་རྫོགས་པའི་བྱང་ཆུབ་འཐོབ་ཕྱིར་བསྔོ།
ཞེས་པ་སྟེ། དེ་ཡང་བསམ་པ་དག་པ་ཚེ་འདིའི་ཀུན་སློང་གིས་མ་བསླད་པ། རྒྱུ་དག་
པ་སྡིག་དང་མ་འདྲེས་པ། ངོ་བོ་དག་པ་དམིགས་གཏད་དང་བྲལ་བའི་སྒོ་ནས་དགེ་
བའི་རྩ་བ་རྒྱ་ཆེན་པོ་དང་། མཐར་ཐུག་པ་དང་། རྣམ་པར་དག་པ་གསུམ་དུ་བསྔོ་སྟེ།
དེ་ཡང་རྒྱ་ཆེན་པོ་རང་ངམ་རང་གི་འབྲེལ་བ་གཅིག་པུའི་ཆེད་མ་ཡིན་པར་མཁའ་
ཁྱབ་འགྲོ་བ་སྤྱིའི་ཆེད་དང་། མཐར་ཐུག་པར་རང་ཞི་བདེ་འཐོབ་པའི་དོན་མ་ཡིན་
པ་རང་གཞན་ཐམས་ཅད་གནས་སྐབས་སུ་ཞིང་ཐམས་ཅད་ལས་མཆོག་ཏུ་གྱུར་
པ་འོལ་མོའི་གླིང་ཆེན་དུ་རྟེན་ཁྱད་པར་ཅན་ལྷ་མིའི་ལུས་སུ་སྐྱེ་ཞིང་གཡུང་དྲུང་
270



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སེམས་དཔའི་སྤྱོད་པ་ཟབ་མོ་ལ་གནས་པ་དང་། མཐར་ཐུག་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་རིན་པོ་ཆེ་འཐོབ་པའི་ཕྱིར་བསྔོ་བའོ།།
རྒྱུ་བཞི་པ་བདེ་བ་ཅན་དུ་སྐྱེ་བའི་སྨོན་ལམ་གདབ་པ་ལ་གསུམ། ཤི་འཕོས་ནས་
བདེ་བ་ཅན་དུ་སྐྱེ་བའི་སྨོན་ལམ། ཞིང་ཁམས་ཀྱི་བཀོད་པ་ཡིད་ལ་བྱེད་པའི་སྨོན་
ལམ། བདེ་བ་ཅན་དུ་སྐྱེས་པའི་དབང་དུ་བྱས་པའི་སྨོན་ལམ་མོ། །དང་པོ་ལ་གསུམ་
ལས། དང་པོ་སྐྱེ་བའི་ཡུལ། བདག་ནི་འདི་ནས་ཚེ་འཕོས་གྱུར་མ་ཐག །འཛམ་
གླིང་ཞིང་གཙོ་འོལ་མོ་གླིང་ཆེན་གྱི། གཡུང་དྲུང་དགུ་བརྩེགས་རིན་ཆེན་འབར་
བའི་རིའི། །གཞལ་ཡས་རྟེན་མཆོག་ཤམ་པོ་ལྷ་རྩེའི་དྲུང་།། ཞེས་པ་སྟེ། བདག་ནི་
སྨོན་ལམ་གདབ་མཁན་རང་སྟེ། འདི་ནས་ཚེ་འཕོས་ཏེ་ལུས་སེམས་འབྲལ་བར་
གྱུར་མ་ཐག །གནས་ངན་པར་སྐྱེ་བའི་སྒོ་འགག་ནས་འཛམ་གླིང་ཞིང་གི་གཙོ་བོར་
གྱུར་པ་འོལ་མོ་གླིང་ཆེན་གྱི་དབུས་དཀྱིལ། རིའི་རྒྱལ་པོ་གཡུང་དྲུང་དགུ་བརྩེགས་
རིན་པོ་ཆེ་སྣ་ཚོགས་ཀྱི་འོད་འབར་བའི་རིའི་མདུན་ཕྱོགས། གཞལ་ཡས་རྟེན་མཆོག་
གསས་མཁར་ཤམ་པོ་ལྷ་རྩེའི་སྒོ་དྲུང་དུ། གཉིས་པ་སྐྱེ་བའི་གནས། སྐྱོན་བྲལ་པདྨའི་
རྩེ་ལ་འཁྲུངས་གྱུར་ནས། ཞེས་པ་སྟེ། མ་དག་པ་མངལ་སྒོང་ལ་སོགས་ལས་སྐྱེས་
པ་མ་ཡིན་པར་སྐྱོན་བྲལ་མེ་ཏོག་པདྨའི་རྩེ་ལ་འཁྲུངས་པར་གྱུར་ནས། གསུམ་པ་
སྐྱེ་བའི་དུས། སངས་རྒྱས་དངོས་ཀྱི་ཞལ་མཇལ་གསུངས་ཐོས་ཏེ། བོན་གྱི་མཛོད་
འཛིན་ཟག་མེད་དགོངས་བརྙེས་ཤོག །ཅེས་པ་སྟེ། སངས་རྒྱས་འཇིག་རྟེན་དུ་
བྱོན་པའི་དུས་དང་འཕྲད་ནས་དེ་མ་ཐག་མེ་ཏོག་གི་འདབ་གྲོལ་ཏེ་སངས་རྒྱས་དངོས་
ཀྱི་ཞལ་ལྷག་གེ་མཇལ་ཞིང་བོན་གསུངས་པའི་སྒྲ་ཇི་བཞིན་པ་ཐོས་ནས་ཉམས་སུ་
མྱོང་སྟེ་བོན་གྱི་མཛོད་འཛིན་པ་དང་། ཟག་པ་མེད་པའི་དགོངས་པ་ལ་མངའ་བརྙེས་
ནས་མངོན་སུམ་དུ་གྲོལ་བ་ཐོབ་པར་ཤོག་ཅིག །ཅེས་པའོ།།
27



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཉིས་པ་ལ་གཉིས། ཞིང་གི་ཡོན་ཏན་དང་། བཅུད་ཀྱི་ཡོན་ཏན་ཡིད་ལ་བྱེད་
པའི་སྨོན་ལམ་མོ། །དང་པོ་ལ་གསུམ། ས་གཞིའི་ཡོན་ཏན། ཤིང་གི་ཡོན་ཏན།
ཆུ་དང་པདྨའི་ཡོན་ཏན་ཡིད་ལ་བྱེད་པའི་སྨོན་ལམ་མོ། །དང་པོ་ལ་གཉིས།
ཡོན་ཏན་བསམ་པ་དང་། སྨོན་ལམ་གདབ་པའོ། །དང་པོ་ལ་གཉིས་ལས། དང་
པོ་གཞི་དངོས་ཀྱི་ཡོན་ཏན་ནི། ཨེ་མ་ཞིང་ཁམས་དེ་ཡི་ས་གཞི་ནི། གསེར་དངུལ་
ཨུན་དང་ཟངས་ལྕགས་ལས་གྲུབ་ཅིང་། གསེར་གྱི་བྱེ་མ་གཡུ་ཡི་སྤང་ལྗང་མཛེས།།
ཞེས་པ་སྟེ། ཨེ་མ་ནི་ངོ་མཚར་ཏེ་ཡི་རང་བའི་ཚིག་གོ །ཅིའི་ཕྱིར་ན་ཞིང་དང་བཅུད་
ཀྱི་ཡོན་ཏན་ཕུན་སུམ་ཚོགས་པའི་ཕྱིར་ཏེ། འདི་ལྟར་ཞིང་ཁམས་དེ་ཡི་ས་གཞི་ནི་
རིན་པོ་ཆེ་གསེར་དང་དངུལ་དང་ཨུན་ཅེས་པ་དུང་དང་དེ་བཞིན་ཟངས་དང་ལྕགས་
ལ་སོགས་པ་ལས་གྲུབ་ཅིང་རིན་པོ་ཆེའི་མཎྜལ་ཁ་སྦུབ་ལྟར་ཁོད་སྙོམས་པ། དེ་ལ་
གསེར་གྱི་བྱེ་མ། གཡུ་ཡི་སྤང་ལྗང་། རིན་པོ་ཆེའི་གྲམ་པ། མུ་ཏིག་གི་ཏེལ་བུ།
ཉ་ཕྱིས་ཀྱི་ཕུང་པོ། སྐྱེད་མོའི་ཚལ་ལ་སོགས་པས་མཛེས་ཤིང་ཡིད་དུ་འོང་བ་ཡོད་
དོ། །གཉིས་པ་རི་བྲག་གི་ཡོན་ཏན་ནི། རིན་ཆེན་རི་དང་བཱིརྟུའི་བྲག་རི་ལ། བཀྲ་
ཤིས་རྟགས་བརྒྱུད་རིགས་རྟགས་འབུར་དུ་དོད། ཅེས་པ་སྟེ། ཞིང་དེའི་རི་བྲག་
ཐམས་ཅད་ཀྱང་རིན་པོ་ཆེ་ལས་གྲུབ་སྟེ། དེ་ཡང་རིན་པོ་ཆེ་མར་ཞི་དང་ཏིང་ཞི་
དང་། པུ་ཟངས་དང་། ཨུན་དང་
། སྐྱེ་རྩལ་ལ་སོགས་པའི་རི་དང་། བཻཌཱུརྱ་དང་
པདྨ་རཱ་ག་ལ་སོགས་པའི་བྲག་རི་དང་། དེ་དག་ལ་བཀྲ་ཤིས་རྟགས་བརྒྱད་དང་
གཡུང་དྲུང་ལ་སོགས་རིགས་རྟགས་རྣམས་འབུར་དུ་དོད་ཅིང་། རི་ཐང་ཐམས་
ཅད་རིན་པོ་ཆེ་ལས་ས་རྡོ་བྱ་བ་མིང་ཙམ་ཡང་མ་གྲུབ་པའི་ཞིང་ཁམས་ཡོད་དེ།
མདོ་གཟེར་མིག་ལས། རི་ལུང་ཐམས་ཅད་རིན་པོ་ཆེའི་གླིང་དུ་གདའ།། ས་རྡོ་བྱ་
བ་འདོད་ཀྱང་མིང་མི་སྲིད། ཅེས་གསུངས། གཉིས་པ་ནི། བདག་ནི་ཞིང་མཆོག་
272



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དེ་རུ་སྐྱེ་བར་ཤོག་ཅེས་པ་ནི། བདག་ནི་རང་དང་གཞན་སེམས་ཅན་ཐམས་ཅད་
འདི་ནས་ཚེ་འཕོས་མ་ཐག་ཞིང་ཀུན་གྱི་མཆོག་ཏུ་གྱུར་པ་དེ་རུ་སྐྱེས་ནས་རིན་པོ་
ཚེ་ལ་ལོངས་སྤྱོད་པར་ཤོག་ཅིག །ཅེས་པའོ། །གཉིས་པ་ལ་གཉིས། ཡོན་ཏན་བསམ་
པ་དང་། སྨོན་ལམ་གདབ་པའོ། །དང་པོ་ལ་གཉིས། ཤིང་དང་། སྨན་སྤོས་ཀྱི་ཡོན་
ཏན་བསམ་པའོ། །དང་པོ་ལ་གཉིས་ལས། དང་པོ་ཤིང་འཇའ་ཚོན་འོད་འབར་
གྱི་ཡོན་ཏན་ནི། ཤིང་མཆོག་འཇའ་ཚོན་འོད་འབར་རབ་མཛེས་ཤིང་། ཞེས་པ་སྟེ།
ཞིང་དེ་ན་ཤིང་ཀུན་ལས་མཆོག་ཏུ་གྱུར་བ་ཤིང་འཇའ་ཚོན་འོད་འབར་བྱ་བ་ཡོད་དེ།
མདོ་ལས། ཤིང་འཇའ་ཚོན་འོད་འབར་གྱི་གསེབ་ཅེས་གསུངས། དེ་ཡང་ཐུན་
པ་དར་ཟབ། འབྲས་བུ་རིན་པོ་ཆེ། ཁུ་བ་ཚན་དུ་བབ་པ། རྩ་བ་དང་། སྡོང་པོ་དང་།
ཡལ་ག་དང་། འདབ་མ་དང་། མེ་ཏོག་དང་། འབྲས་བུ་རྣམས་གཅིག་གིས་གཅིག་
བསྐྱེད་ཅིང་རབ་ཏུ་རྒྱས་པ། དེ་ལ་འོད་ཁ་དོག་རྣམ་པ་ལྔའི་དྲ་བ་དང་། དྲྭ་ཕྱེད་
དང་། གྱེན་རྒྱུག་དང་། རྩིབ་ཤར་དང་། ཟླུམ་འཁྲིགས་དང་། གུར་ཁྱིམ་དང་།
མིག་མང་རིས་དང་། དེ་དག་གི་གསིང་ན་འོད་ཀྱི་ཐིག་ལེ་ཁ་དོགས་སྣ་ཚོགས་ཀྱིས་
མཛེས་ཤིང་། ཤིང་གི་བསིལ་གྲིབ་ན་རབ་ཏུ་བྱུང་བ་མང་པོ་ཏིང་ངེ་འཛིན་ལ་མཉམ་
པར་འཇོག་པ་ཡོད་དོ། །གཉིས་པ་དཔག་བསམ་ལྗོན་ཤིང་གི་ཡོན་ཏན་ནི།
དཔག་བསམ་ལྗོན་ཤིང་དགོས་རྒུ་ཡོངས་ཀྱིས་ཕྱུག། ཞེས་པ་སྟེ། གཞན་ཡང་
ཞིང་དེ་ན་ཤིང་མུ་ལེ་དྲུམ་ཤིང་། ལྗོན་པ་སྐྱེས་ཤིང་། གཡུང་དྲུང་ལོ་བཟང་ལ་སོགས་
དཔག་བསམ་ལྗོན་ཤིང་མིང་མི་འདྲ་བ་མང་པོ་ཡོད་ཅིང་། ཤིང་དེ་རྣམས་ཀྱི་ཐུན་
པ་དར་ཟབ་འབྱུང་བ། ལོ་མ་གོས་སུ་ཡོད་པ། ཁུ་བ་བདུད་རྩི་འབབ་པ། འབྲས་
བུ་ཟས་སུ་སྨིན་པ་སྟེ་དགོས་རྒུ་ཡོངས་
ས་རྒུ་ཡོངས་ཀྱིས་ཕྱུག་ཅིང་། གཞན་ཡང་ཤིང་ཏག་མོ་
གེ་དང། ས་ལུ་འབར་བ། གསེར་ལོ་ལྗོན་པ། གཡུ་ལོ་ལྗོན་པ། དུང་ལོ་ལྗོན་པ།
23



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཟངས་ལོ་ལྗོན་པ་ལ་སོགས་ཤིང་སྣ་མི་མཐུན་པ་གྲངས་མེད་པ་ཡོད་དོ། །གཉིས་
པ་ནི། ཙན་དན་ནགས་ཚལ་སྨན་ཤིང་སྡོང་པོ་ཡིས། ཉོན་མོངས་ནད་སེལ་དྲི་བསུང་
དཔག་ཚད་ཁྱབ། །ཅེས་པ་སྟེ། གཞན་ཡང་ཞིང་དེ་ན་ཙན་དན་ས་མཆོག་དང་ཙན་
དན་གོར་ཤ་དང་། ཙན་དན་སྦྲུལ་གྱི་སྙིང་པོ་ལ་སོགས་པའི་ནགས་ཚལ་དང་།
སྨན་གྱི་ཤིང་སྡོང་པོ་ལ་ཨ་རུ་ར་རྣམ་པར་རྒྱལ་བ་ཞེས་བྱ་བ། ཟུར་བརྒྱ་རྩ་བརྒྱུད་
པ་མིའི་གཞི་འདོམ་བཅོ་བརྒྱད་ཀྱིས་འཁོར་ཙམ་དང་། གཞན་ཡང་ཟུར་ལྔ་བཅུ་
རྩ་གཅིག་པ་དང་། ཉི་ཤུ་རྩ་ལྔ་པ་དང་། ཟུར་བཞི་ལོག་བརྒྱད་པ་ལ་སོགས་པའི་
འབྲས་བུ་རྒྱས་པ། དེའི་གཞི་ལ་སྨན་སྣ་སུམ་བརྒྱ་དྲུག་ཅུ་དང་སྤོས་སྣ་སུམ་བརྒྱ་
དྲུག་ཅུའི་ཚལ་ཡོད་པ། ཁྲོད་དུ་ཕྱིན་པའམ་མཐོང་བ་ཙམ་གྱིས་ཉོན་མོངས་པའི་
ནད་ཀུན་སེལ་བ་དང་། དྲི་བསུང་དཔག་ཚད་དང་རྒྱང་གྲགས་སུ་ཁྱབ་པ་ཡོད་
དོ། །གཉིས་པ་ནི། བདག་ནི་ཞིང་མཆོག་དེ་རུ་སྐྱེ་བར་ཤོག །ཅེས་པ་སྟེ། བདག་
གཞན་སེམས་ཅན་ཐམས་ཅད་ཞིང་མཆོག་དེ་རུ་སྐྱེས་ནས་དཔག་བསམ་ཤིང་ལ་
ལོངས་སྤྱོད་ཅིང་ཏིང་ངེ་འཛིན་ལ་མཉམ་པར་འཇོག་པར་ཤོག་ཅིག །ཅེས་
པའོ། །གསུམ་པ་ལ་གཉིས། ཡོན་ཏན་བསམ་པ་དང་། སྨོན་ལམ་གདབ་
པའོ། །དང་པོ་ལ་གཉིས། ཆུ་དང། པདྨའི་ཡོན་ཏན་ནོ། །དང་པོ་ལ་གཉིས་ཡོད་པས་
དང་པོ་ཆུ་བོའི་ཡོན་ཏན་ནི། ཆུ་བཞིས་སྙན་སྒྲོགས་ཆུ་བྲན་འོད་གསལ་ཅིང་།
ཞེས་པ་སྟེ། ཆུ་བོ་ན་ར་འཛའ་ར། སིན་དྷུ། གྱིམ་ཤང་། པཀྵ་དང་བཞི་ལྷང་ལྷང་
སྙན་པ་སྒྲོག་ཅིང་ཕྱོགས་ཕྱོགས་སུ་བབ་ཅིང་། གཞན་ཡང་ཆུ་བོ་གང་གྷ། སིདྷི།
སིངང་ གསེར་ལྡན་ལ་སོགས་ཆུ་བྲན་སྟོང་དང་རྩ་གཉིས་གླིང་ཐམས་ཅད་དུ་བབས་པ།
འགྲམ་དུ་ཕྱིན་པ་ཙམ་གྱིས་ངོམས་པ་དང་། འོད་གསལ་ཅིང་དྭངས་བས་སྙིགས་
མ་རང་བཞིན་ལ་འཆར་བ་སྐྱེ་འགྲོའི་གསོས་སུ་གྱུར་པ་ཡོད་དོ །གཉིས་པ་མཚོའི་ཡོན་
274



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཏན་ནི། དྭངས་བསིལ་ཡན་ལག་བརྒྱད་ལྡན་མཚོ་མོ་དང་། སྤོས་ཆུ་འདྲེས་པའི་རྫིང་
བུ་ཀུན་ཏུ་འཁྱིལ།། ཞེས་པ་སྟེ། གཞན་ཡང་ཞིང་དེ་ན་མཚོ་མུ་ལེ་སྟོང་ལྡན་དང་།
འཁོར་མོ་གླིང་མཚོ་དང་། གཡུང་དྲུང་འཁྱིལ་པ་ལ་སོགས་པའི་མཚོ་ཆེན་མོ་སུམ་
བརྒྱ་དྲུག་ཅུ། མཚོ་བྲན་སྟོང་དང་རྩ་གཉིས། དེ་དག་ཀྱང་དྭངས་ཤིང་བསིལ་བ་
ཡན་ལག་བརྒྱད་དང་ལྡན་པའི་མཚོ་མོ་དབྱིབས་མཎྜལ་ལྟ་བུ་རོ་དང་ནུས་པ་ལྡན་
པ་སྟེ། དེ་ཡང་ཡན་ལག་བརྒྱད་ནི། མཐོ་ཐོག་ལས། དྲི་མེད་མི་གནོད་མགྲིན་པར་
བདེ། ཞེས་པའོ། །གཞན་ཡང་སྤོས་དང་ཆུ་འདྲེས་པའི་རྫིང་བུ་པདྨ་དང་། ཨུཏྤལ་
དང་། ཀུ་མུ་ཏ་ལ་སོགས་པའི་མེ་ཏོག་སྣ་ཚོགས་ཀྱི་དྲྭ་བས་ཁེབ་པ་གླིང་བར་ཀུན་
ཏུ་འཁྱིལ་ཞིང་། ཁྲུས་བྱས་པ་ཙམ་གྱིས་ལུས་འབོལ་བ། ཡང་པ། མཉེན་པ།
འཇམ་པ། བདེ་བ་ལ་སོགས་འབྱུང་པ་ཡོད་དོ། །གཉིས་པ་ནི། ཨུཏྤལ་ནགས་དང་
པདྨའི་ཚལ་རྣམས་སུ།། བྷ་མ་ར་ཡིས་སྔགས་ཀྱི་བརྡ་གླུ་བསྒྱུར།། ཞེས་པ་སྟེ། ཞིང་
དེ་ན་མེ་ཏོག་ཨུད་དུམ་འབར་ར་དང་། མེ་ཏོག་ཨུད་མོ་ལྟ་དང་། མེ་ཏོག་ཨུ་ལི་ནི་
ལ་སོགས་པའི་ཨུཏྤལ་རིགས་མི་འདྲ་བ་མང་པོའི་ནགས་ཚལ་དང་། དེ་ཡང་འདབ་
མ་བརྒྱ་རྩ་བརྒྱད་པ་དང་། ལྔ་བཅུ་རྩ་གཅིག་པ་དང་། ཉི་ཤུ་རྩ་ལྔ་པ་དང་། བཅུ་
དྲུག་པ་དང་། པདྨ་ཆེ་བའི་ཁ་ལ་གཤེན་གྱི་དྲང་སྲོང་བརྒྱད་ཀྱིས་བདག་རྫོགས་ཀྱིས་
ཆོ་ག་བྱེད་ཆོག་པ་ཙམ་དང་། འབྲིང་ལ་དྲང་སྲོང་བཞིའི་ཏིང་འཛིན་སྒོམ་པ་དང་།
ཆུང་བའི་ཁ་ལ་ཁྱེ་འུ་བུ་མོ་གཉིས་གཉིས་ཀྱི་གླུ་གར་བསྒྱུར་ཆོག་པ་ཡོད་ཅིང་།
དྲང་དོན་ལས། ཡུལ་འོལ་མོ་ལུང་རིང་དུ་རྫུས་ཏེ་སྐྱེས་ནས་སྣང་། ཞེས་པ་ལྟར།
ཞིང་དེ་ལ་མེ་ཏོག་པདྨའི་སྦུབས་ནས་འཁྲུངས་པའང་མང་པོ་ཡོད་དོ། །གཞན་ཡང་
རི་སྐྱེས་ཐང་སྐྱེས་ལ་སོགས་ཆེ་བར་གདུགས་ཙམ། འབྲིང་ཕུབ་ཙམ། ཆུང་བ་མཁར་
གཞོང་ཙམ་པ་ཁ་དོག་སྣ་ཚོགས་དང་ལྡན་པའི་པདྨའི་ཚལ་དང་། དེ་དག་རྣམས་
275



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སུ་བླ་མ་རས་སྔགས་ཀྱི་བརྡ་སྐད་དང་སྙན་པའི་གླུ་དབྱང་བསྒྱུར་ཞིང་འཕུར་ལྡིང་
བྱེད་པ་ཡོད་དོ། །གཉིས་པ་ནི། བདག་ནི་ཞིང་མཆོག་དེ་རུ་སྐྱེ་བར་ཤོག །ཅེས་པ་སྟེ།
བདག་གཞན་སེམས་ཅན་ཐམས་ཅད་ཞིང་མཆོག་དེ་རུ་མེ་ཏོག་པདྨའི་ཁ་ལ་རྫུས་
ཏེ་སྐྱེས་ནས་པདྨའི་མཚོ་ལ་ཁྲུས་བྱེད་པར་ཤོག་ཅིག །ཅེས་པའོ།
གཉིས་པ་བཅུད་ཀྱི་ཡོན་ཏན་ལ་གསུམ། བྱ་བྱིའུའི་ཡོན་ཏན། ལོངས་སྤྱོད་ཀྱི་
ཡོན་ཏན། ལྷ་མིའི་ཡོན་ཏན་ནོ། །དང་པོ་ལ་གཉིས། ཡོན་ཏན་བསམ་པ་དང་།
སྨོན་ལམ་གདབ་པའོ། །དང་པོ་ནི། ཞིང་དེའི་བྱ་བྱིའུ་རི་གཡུང་གཅན་ཟན་རྣམས།
གཅིག་གིས་གཅིག་ལ་མི་འཚེ་བྱམས་སེམས་ལྡན།། ནེའུ་སེང་སྨན་ལྗོང་མཛེས་པའི་
སྐྱེད་ཚལ་དུ།། ཐམས་ཅད་རྩེད་དང་འཁྲབ་དང་གུས་ཚུལ་བྱེད། ཅེས་པ་སྟེ།
ཞིང་དེའི་བྱ་བྱིའུ་དང་རི་དྭགས་དང་གཡུང་དྭགས་དང་གཟན་ཅན་རྣམས་ཀྱང་།
རྩྭ་ཨ་བ་ཟ། བདུད་རྩི་སྨན་གྱི་ཆབ་བཏུང་སྟེ། གཅིག་གིས་གཅིག་ལ་མི་འཚེ་བར་
བྱམས་པའི་སེམས་དང་ལྡན་ཞིང་། ནེའུ་སེང་དང་། སྨན་ལྗོང་དང་། མཛེས་པའི་
སྐྱེད་ཚལ་རྣམས་སུ་ཐམས་ཅད་ཕན་ཚུན་རྩོད་ཅིང་འཁྲབ་པ་དང་གུས་ཚུལ་བྱེད་
དོ། །གཅན་གཟན་སོགས་ཡོད་ན་མི་འཚེ་བའི་ངེས་པ་མེད་སྙམ་ན། འདི་ནི་ཞིང་
གཞན་དང་མི་འདྲ་བར་མི་དང་དུད་འགྲོ་ཐམས་ཅད་རང་ཤུགས་ཀྱིས་དགེ་བ་དང་
ལྡན་ཅིང་སེམས་ལ་བྱམས་པ་ཡོད་པས་མི་འཚེ་སྟེ། ཞིང་མདོ་ལས། རི་དྭགས་གཅན་
གཟན་སོགས་གཅིག་གིས་གཅིག་ལ་གནོད་ཅིང་འཚེ་བར་མི་བྱེད་པར་ནགས་ཚལ་
ལྗོན་པའི་གསེབ་ཏུ་འདུག་གོ །ཞེས་པས་སོ། །གཉིས་པ་ནི། བདག་ནི་ཞིང་མཆོག་
དེ་རུ་སྐྱེ་བར་ཤོག །ཅེས་པ་སྟེ། བདག་གཞན་་
་སེམས་ཅན་ཐམས་ཅད་
ས་ཅད་ཞིང་མཆོག་
དེ་རུ་སྐྱེས་ནས་བྱ་རི་དྭགས་རྣམས་དང་འགྲོགས་ཤིང་བྱང་ཆུབ་སྒྲུབ་པ་ལ་བརྩོན་
པར་ཤོག་ཅིག །ཅེས་པའོ། །གཉིས་པ་ལ་གཉིས། ཡོན་ཏན་བསམ་པ་དང་།
276



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སྨོན་ལམ་གདབ་པའོ། །དང་པོ་ནི། ཕྱོགས་ཀུན་རིན་ཆེན་གཞལ་མེད་ཁང་བཟང་
དང་། གསལ་བའི་ཧོས་གུར་གཞའ་ཚོན་རྒྱབ་ཡོལ་དང་། དར་གྱི་ཆས་གོས་མཛེས་
པའི་ཁྲི་སྟན་དང་། ཞལ་ཟས་རོ་ལྡན་བདུད་རྩིའི་མཚོ་མོ་དང་། རིན་ཆེན་ནོར་བདུན་
བཀྲ་ཤིས་རྫས་བརྒྱད་དང་། རྒྱལ་སྲིད་སྣ་བདུན་གཏེར་གྱི་བུམ་བཟང་དང་།
མ་རྨོས་ལོ་ཏོག་འདོད་ཡོན་རྭ་བས་བསྐོར། ཞེས་པ་སྟེ། ཞིང་དེའི་ཕྱོགས་ཀུན་ཏུ་
རིན་པོ་ཆེའི་གཞལ་མེད་ཁང་བཟང་དང་། གསལ་བའི་ཧོས་གུར་ལ་སོགས་སུ།
གཞའ་ཚོན་སྣ་ལྔའི་རྒྱབ་ཡོལ་དང་། དར་དམར་གྱི་སྟོད་གཡོག །དར་ལྗང་གི་སྨད་
ཤམ། ལེ་རྒན་གྱི་ཅོད་པན། མན་དར་གྱི་འཇོལ་བེར། ཟ་འོག་གི་སླག་པ་ལ་སོགས་
པའི་དར་གྱི་ཆས་གོས་དང་། མཛེས་པའི་ཁྲི་སྟན། རིན་པོ་ཆེའི་པྲོག་ཞུ། ཤེལ་གྱི་
སྙན་ཆ། མུ་ཏིག་གི་མགུར་ཆུ། བྱི་རུའི་སོར་གདུབ། མུ་མེན་གྱི་ཚར་འཕྲུལ། གསེར་
གྱི་ཕྱག་གདུབ། གཡུའི་ཞབས་གདུབ་ལ་སོགས་པའི་རིན་པོ་ཆེའི་རྒྱན་ཆ་དང་།
ཀ་ར་བུ་རམ་སྦྲང་རྩི་ལི་གུན་ཤིང་ཏོག་ས་ཞག །ཞལ་ཟས་རོ་མཆོག་དང་ལྡན་པ།
བདུད་རྩིའི་མཚོ་མོ་ལ་སོགས་པའི་འཚོ་བའི་ཁ་ཟས་དང་། གཞན་ཡང་རིན་པོ་ཆེ་
ནོར་བདུན་དང་། བཀྲ་ཤིས་པའི་རྫས་བརྒྱད་དང་། རྒྱལ་སྲིད་རིན་པོ་ཆེ་སྣ་བདུན་
དང་། དགོས་འདོད་འབྱུང་བའི་བ་མོ་དང་
། གཏེར་གྱི་བུམ་པ་བཟང་པོ་དང་།
མ་རྨོས་པའི་ལོ་ཏོག་དང་། འབྲུའི་ཕུང་པོ་སོགས་ཀྱིས་ཁེངས་ཤིང་འདོད་ཡོན་གྱི་
ར་བས་ཡོངས་སུ་བསྐོར་བ་ཡོད་དོ། །གཉིས་པ་ནི། བདག་ནི་ཞིང་མཆོག་དེ་རུ་
སྐྱེ་བར་ཤོག །ཅེས་པ་སྟེ། རང་གཞན་སེམས་ཅན་ཐམས་ཅད་ཞིང་མཆོག་དེ་རུ་
སྐྱེས་ནས་འདོད་ཡོན་ལ་ལོངས་སྤྱོད་ཅིང་དཀོན་མཆོག་ལ་མཆོད་པ་འབུལ་བར་
ཤོག་ཅིག །ཅེས་པའོ། །
གསུམ་པ་ལ་གསུམ། སོ་སྐྱེ་ཕལ་པའི་ཡོན་ཏན། ལམ་ཞུགས་འཕགས་པའི་ཡོན་
27



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཏན། ཞིང་གི་གཙོ་བོའི་ཡོན་ཏན་ཡིད་ལ་བྱེད་པའི་སྨོན་ལམ་མོ། །དང་པོ་ལ་གཉིས།
ཡོན་ཏན་བསམ་པ། སྨོན་ལམ་གདབ་པའོ། །དང་པོ་ལ་གསུམ་ཡོད་པས། དང་པོ་
སྡིག་བཅུ་དང་བྲལ་བའི་ཡོན་ཏན་ནི། ཡུལ་དེའི་ལྷ་མི་རྣམས་ཀྱང་བག་ལྡན་ཅིང་
སྡིག་བཅུ་ཡོངས་བྲལ་ཞེས་པ་སྟེ། ཡུལ་དེའི་ལྷ་མི་རྣམས་ཀྱང་རང་བཞིན་གྱིས་བག་
དང་ལྡན་ཅིང་། ཞེ་སྡང་ལ་སོགས་པའི་ཉོན་མོངས་པ་ཡེ་སེམས་ལ་མི་གནས་ཤིང་།
སེམས་ཅན་གཞན་གྱི་སྲོག་གཅོད་པ་དང་། མ་བྱིན་པ་ལེན་པ་ལ་སོགས་པའི་སྡིག་
པ་བཅུ་དང་ཡོངས་སུ་བྲལ་བ་སྟེ། མདོ་འདུས་ལས། འོལ་མོ་གླིང་གི་སེམས་ཅན་
རྣམས།། ལོག་པར་མི་ལྟུང་བོན་ལ་སྤྱོད་ཅེས་པས་སོ། །འོ་ན་གཏོ་བུ་དོད་དེ་དང་།
མོ་བོན་ལ་སོགས་སྡིག་ཅན་མི་དགུ་ཅི་ཞེ་ན། དེ་དག་གནས་སྐབས་ཁོ་དག་ཁ་ལོག་
པར་ཕྱོགས་ཙམ་ལས། གཞན་དག་དེ་འདྲ་མ་ཡིན་ཏེ། མདོ་ལས། བདག་གིས་
འདུལ་བའི་རྒྱལ་ཁམས་དེ་ནི་ཤིན་ཏུ་དགེ་བ་དར་ཞིང་སྤྱོད་པ་བཟང་བ་གཅིག་ལགས་
ན་ཡང་། མོ་བོན་ཐོ་ཅོ་མཁན་གཉིས་ཀྱིས་བགྱི་བགྱི་ནས། ཞེས་པས་སོ། །གཉིས་
པ་དགེ་བཅུ་དང་ལྡན་པའི་ཡོན་ཏན་ནི། དགེ་བཅུ་ཕུན་ཚོགས་ཏེ། ཞེས་པས་བསྟན་
ཏེ། ཞིང་དེའི་ལྷ་མི་ཐམས་ཅད་སེམས་ཅན་གཞན་གྱི་སྲོག་སྐྱོབ་པ། ཚུལ་ཁྲིམས་
བསྲུང་བ། སྦྱིན་པ་གཏོང་བ། བདེན་པ་སྨྲ་བ། ཕན་སེམས་དང་བརྩེ་སེམས་ཆེ་བ།
བྱམས་སྙིང་རྗེ་དང་ལྡན་པ། གཞན་ཡང་བདེ་གཤེགས་ལ་མཆོད་པ་འབུལ་བ།
ཕྱག་བསྐོར་དང་འདོན་བརྗོད་བྱེད་པ་ལ་སོགས་དགེ་བཅུ་ཕུན་སུམ་ཚོགས་པ་ཤ་
སྟག་སྟེ། མདོ་འདུས་ལས། དགེ་ལ་སྤྱོད་པ་ཤ་སྟག་སྟེ། ཞེས་པས་སོ། །གསུམ་པ་
དལ་འབྱོར་རྒྱུད་དང་ལྡན་པའི་ཡོན་ཏན་ནི། མི་ཁོམས་བརྒྱད་སོགས་འཇིགས་
པའི་གཡང་ས་བྲལ། ཞེས་པ་སྟེ། ཞིང་འདིའི་ལྷ་མི་རྣམས་ནི་དལ་འབྱོར་རྒྱུད་ལྡན་
ཁོ་ན་ཡིན་ཅིང་། མི་ཁོམས་བརྒྱད་དང་བྲལ་ཅེས་པ་དེ། རྟེན་དེར་མ་ཟད་སྐྱེ་བ་
278



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཐམས་ཅད་དུ་མི་ཁོམས་བརྒྱད་སོགས་འཇིགས་པའི་གཡང་ས་ཐམས་ཅད་དང་
བྲལ་བ་བསྟན་པ་སྟེ། དེ་དག་དག་པའི་ཞིང་ནས་དག་པའི་ཞིང་དུ་བགྲོད་དེ་མངོན་
པར་སངས་རྒྱ་བ་ལས། འཁོར་བའི་འཇིགས་པ་མེད་པའི་ཕྱིར། མདོ་འདུས་ལས།
ཀུན་ཀྱང་བླ་མེད་རྫོགས་སངས་རྒྱས། ཞེས་པས་སོ། མི་ཁོམས་བརྒྱད་ནི། སུམ་
བརྒྱ་པ་ལྟར་ན། ངན་སོང་གསུམ། ལྷ་ལྷ་མིན་གཉིས་དང་ལྔ། གླིང་གསུམ་མི་དང་
དྲུག །མཐའ་འཁོབ་དབང་པོ་མ་ཚང་པ་གཉིས་དང་བརྒྱད། དྲང་དོན་སོགས་
སྡེ་སྣོད་སྤྱིའི་དགོངས་པ་དང་བསྟུན་ན། ངན་སོང་གསུམ། འདུ་ཤེས་མེད་པའི་
ལྷ་དང་བཞི་ཕྱིའི་མི་ཁོམས་པ། ཞིང་ཁམས་སྟོང་པ། མཐའ་འཁོབ། དབང་པོ་
མ་ཚང་པ། ལོག་ལྟ་ཅན་དང་བཞི་ནང་གི་མི་ཁོམས་པ་སྟེ་བརྒྱད་དོ། །འབྱོར་བཅུ་
ལས་རང་འབྱོར་ལྔ་ནི། མི་ཡིན་པ། ཡུལ་དབུས་སུ་སྐྱེས་པ། དབང་པོ་སྒོ་ལྔ་ཚང་པ།
གནས་ཀྱིས་མ་བསྐལ་པ། དུས་ཀྱིས་མ་བསྐལ་པའོ། །དེ་ཡང་ཕྱི་མ་གཉིས་ཀྱི་དོན་ག
ལས་ཀྱི་མཐའ་མ་ལོག་པ་དང་། བསྟན་པ་ལ་དད་པ་གཉིས་སུ་མཁས་པས་འཆད་
དོ། །གཞན་འབྱོར་ལྔ་ནི། སྟོན་པ་བྱོན་པ། བོན་གསུངས་པ། བསྟན་པ་གནས་
པ། བཤེས་གཉེན་བཞུགས་པ། དེ་ཐུགས་བརྩེ་བ་དང་ལྡན་པའོ། །ཁ་གཅིག་གིས་
གཞན་ལུགས་ལ་
བ་ལ་འཁྲིལ་ནས། རང་ལ་འཇུག་པའི་སྟོབས་ཡོད་པ་དང་། གཞན་
ཕྱིར་སྙིང་བརྩེ་བ་གཉིས་སྦྱར་བ་ཡོད་ཀྱང་རང་ལུང་དང་མི་མཐུན་པའི་གཙིགས་
སུ་མི་བྱའོ། །གཉིས་པ་ནི། བདག་ནི་ཞིང་མཆོག་དེ་རུ་སྐྱེ་བར་ཤོག །ཅེས་པ་སྟེ།
བདག་གཞན་སེམས་ཅན་ཐམས་ཅད་ཞིང་མཆོག་དེ་རུ་སྐྱེས་ནས་དགེ་བསྒྲུབ་སྡིག་
སྤང་ཚུལ་བཞིན་བྱེད་པར་ཤོག་ཅིག །ཅེས་པའོ། །གཉིས་པ་ལ་གཉིས། ཡོན་ཏན་
བསམ་པ་དང་། སྨོན་ལམ་གདབ་པའོ། །དང་པོ་ལ་གསུམ། སྡེ་བཞི་ཡ་བརྒྱད།
དོན་བསྡུས་ཏེ་དེའི་རང་བཞིན་ལ་བསམ་པའོ། །དང་པོ་ནི། བཀའ་གཞུང་ཉན་
279



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བཤད་ཤིང་དྲུང་མི་རྟག་སྡེ། རི་ཁྲོད་ཅོག་པུ་བྲག་དགོན་དཀའ་ཐུབ་སྡེ། ཞེས་པ་སྟེ།
སྟོན་པའི་འཁོར་སྡེ་བཞི་ནི། ཐོས་པའི་སྒྲོ་འདོགས་བཅད་པ་བཀའ་གཞུང་ཉན་
བཤད་ཀྱི་སྡེ་དང་། ཡང་དག་དོན་ལ་འཇུག་པ་ཤིང་དྲུང་དུ་མི་རྟག་པ་བསྒོམས་
པའི་སྡེ་དང་། སྒྲུབ་པ་རྩེ་གཅིག་བྱེད་པ་རི་ཁྲོད་ཅོག་པུའི་སྡེ་དང་། རང་སེམས་
ཡེང་མེད་བསྒོམས་པ་བྲག་དགོན་དཀའ་ཐུབ་ཀྱི་སྡེ་དང་བཞིའོ། །གཉིས་པ་ནི།
དག་པ་དྲང་སྲོང་གཙང་མ་གཙུག་ཕུད་སྡེ། ཚུལ་གནས་དགེ་བསྙེན་བསྙེན་གནས་
ཡན་ལག་སྡེ། ཞེས་པ་སྟེ། ཡ་བརྒྱད་ནི། བསྲུང་ཁྲིམས་ཉིས་བརྒྱ་ལྔ་བཅུ་བསྲུང་
བ་དག་པ་དྲང་སྲོང་གི་སྡེ་དང་། གཙང་ཁྲིམས་ཉི་ཤུ་རྩ་ལྔ་བསྲུང་བ་གཙང་མ་གཙུག་
ཕུད་ཀྱི་སྡེ་དང་། གཏན་ཁྲིམས་སྣ་ལྔ་བསྲུང་བ་ཚུལ་གནས་དགེ་བསྙེན་གྱི་སྡེ་དང་།
དུས་ཁྲིམས་ཡན་ལག་བརྒྱད་བསྲུང་བ་བསྙེན་གནས་ཡན་ལག་གི་སྡེ་དང་བཞི་ལ་
ཕོ་མོ་གཉིས་གཉིས་ཕྱེ་བས་བརྒྱུད་དེ་དེ་ལ་སོ་ཐར་རིགས་བརྒྱད་ཡང་ཟེར་རོ། །དེ་
ཡང་དྲང་སྲོང་མ་ལ་སུམ་བརྒྱ་དྲུག་ཅུ། ཕོ་ལ་ཉིས་བརྒྱ་ལྔ་བཅུ། ཕོ་ཁྲིམས་ཉིས་བརྒྱ་
ལྔ་བཅུ་མོ་ལ་ཕོག་ན་བར་སློབ་མ་དང་། དགེ་བསྙེན་ལའང་རྩ་བཞིའི་སྟེང་དུ་ཁ་
ཟས་གཅིག་སྤང་པ་ཚངས་པ་སྤྱོད་པའི་དགེ་བསྙེན་དང་། རྩ་བཞི་དང་ཁ་ཟས་བཞི་
ཀ་སྤང་བ་ཕལ་ཆེར་བསྲུང་བའི་དགེ་བསྙེན་དང་། རྩ་བ་གཞན་གསུམ་གྱི་སྟེང་དུ་
ལོག་གཡེམ་དང་ཆང་སྤང་བ་ཡོངས་སུ་རྫོགས་པའི་དགེ་བསྙེན་དང་། སྲོག་གཅོད་
ལ་སོགས་སྣ་རེ་སྤང་བ་སྣ་འགའ་བསྲུང་བའི་དགེ་བསྙེན་དང་བཞི་ཡོད། དེ་ལས་
དང་པོ་གཉིས་ཚངས་པ་སྤྱོད་པའི་དགེ་བསྙེན་དང་། ཕྱི་མ་གཉིས་ཁྱིམ་པ་ལ་བརྟེན་
པའི་དགེ་བསྙེན་ནོ། །དེས་ན་དེ་དག་ཐམས་ཅད་ཞིང་འདི་ན་ཡོད་པའོ། །གསུམ་
པ་ནི། སྡེ་བཞི་ཡ་བརྒྱད་རང་རང་ལུང་བཞིན་སྤྱོད། ཅེས་པ་སྟེ། དེ་ལྟར་སྡེ་བཞི་
ཡ་བརྒྱུད་པོ་དེ་དག་རང་རང་ལུང་བཞིན་དུ་སྤྱོད་ཅིང་སྤང་བྱ་སྤང་། སྒྲུབ་བྱ་
280



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བསྒྲུབས་ཏེ་གཡུང་དྲུང་དགུ་བརྩེགས་རི་ལ་སོགས་སུ་གནས་བཅས་ནས་ཡོད་
དོ །གཉིས་པ་ནི། བདག་ནི་ཞིང་མཆོག་དེ་རུ་སྐྱེ་བར་ཤོག །ཅེས་པ་སྟེ། རང་གཞན་
སེམས་ཅན་ཐམས་ཅད་ཞིང་མཆོག་དེ་རུ་སྐྱེས་ནས་ཐོས་བསམ་སྒོམ་གསུམ་ལ་བརྩོན་
པར་ཤོག་ཅིག །ཅེས་པའོ། །གསུམ་པ་ལ་གཉིས། ཡོན་ཏན་བསམ་པ་དང་།
སྨོན་ལམ་གདབ་པའོ། །དང་པོ་ལ་གསུམ། གཙོ་བོ། འཁོར། བསྟན་པ་བོན་གྱི་
རང་བཞིན་ནོ། །དང་པོ་ནི། ཞིང་དེའི་མངའ་བདག་ལྷ་མིའི་སྟོན་པ་དེས། ཞེས་
པ་སྟེ། སྤྱིར་འཇིག་རྟེན་གསུམ་དང་ཁྱད་པར་ཞིང་དེའི་མངའ་བདག་ལྷ་ཀླུ་མི་གསུམ་
གྱི་གཙོ་བོ་གང་ཡིན་ན། བདག་ཅག་གི་སྟོན་པ་གཤེན་རབ་ཅེས་སྙན་པའི་རྔ་བོ་
ཚེ་ནམ་མཁའི་ཕར་མཐར་སྒྲོགས་པ་དེ་ཉིད་དེ། དེ་ཡང་མདོ་ལས། སྣང་སྲིད་ཡེ་
སྲིད་ས་ལེ་སྟོན་པའི་སྟོན།། སྐྱེ་འགྲོ་སེམས་ཅན་བུ་ལྟར་གསོ་བའི་པ།། བོན་ཉིད་
དབྱིངས་ནས་སེམས་ཉིད་བདལ་པའི་གཤེན།། འགྲོ་བའི་དོན་ལ་སྤྲུལ་ནས་བྱོན་
པའི་རབ། ཅེས་མཚན་ཐོས་པ་དཀའ་བའི་སྟོན་པ་དེ་ཉིད། དང་པོ་བྱང་ཆུབ་མཆོག་
ཏུ་ཐུགས་བསྐྱེད་པ་ནས་བཟུང་། བསྐལ་པ་གྲངས་མེད་གསུམ་དུ་ཚོགས་བསགས།
གྲངས་མེད་གསུམ་དུ་སྒྲིབ་པ་སྦྱང་། མཐར་མངོན་པར་རྫོགས་པ་སངས་རྒྱས་ནས་
སླར་ཡང་གཟིགས་དགོངས་རྣམ་པ་ལྔས་འོལ་མོའི་གླིང་དུ་སྐྱེ་བ་བཞེས་ནས་མཛད་
པ་བཅུ་གཉིས་མཐར་ཕྱིན་པ་སྟེ། དེ་ལྟ་བུ་སྟོན་པ་དེས། གཉིས་པ་ནི། ཞུ་འཁོར་
གཤེན་དང་ཉན་དང་བསྡུད་པའོ། གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང་།
ཡེ་གཤེན་སུམ་བརྒྱ་དྲུག་ཅུ་ལྷ་མིའི་འཁོར། བྱེ་བ་འབུམ་ཕྲག་གྲངས་འདས་མང་
པོ་ལ། ཞེས་པ་སྟེ། སྟོན་པའི་འཁོར་ལ་རིམ་པ་ལྔ་ཡོད་དེ། གསང་འཁོར། ནང་འཁོར།
བར་འཁོར། ཕྱི་འཁོར། ཡང་འཁོར་རོ། །གསང་འཁོར་ལ་ཞུ་འཁོར། ཉན་འཁོར།
བསྡུད་འཁོར་གསུམ་ཡོད། དེ་ལས་ཞུ་འཁོར་ནི་སྤྱིར་བོན་སྡེ་རེ་ལ་ཞུ་བའི་གཤེན་
28



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རེ་ཡོད་དེ། ཁམས་བརྒྱད་ལ་ཞུ་བའི་གཤེན་བརྒྱད། འདུལ་བ་རྒྱུད་དྲུག་ལ་ཞུ་བའི་
གཤེན་དྲུག་ཡོད་པ་ལྟ་བུའོ། །དེ་ཡང་ཁམས་བརྒྱད་ཞུ་བའི་གཤེན་བརྒྱད་ནི།
སྲིད་ཁམས་ཡིད་ཀྱི་ཁྱེའུ་ཆུང་། རིན་པོ་ཆེའི་ཁམས་གཏོ་བུ་འབུམ་སངས། སྣང་
བའི་ཁམས་སྣང་བ་འོད་ལྡན། སྟོང་པའི་ཁམས་མེད་ཁམས་སྟོང་པ་རྗེ། སོ་སོའི་
ཁམས་ཚངས་པ་གཙུག་ཕུད། རིག་པའི་ཁམས་ཀླུ་མོ་མ་མ་དེ། དབྱིངས་ཁམས་
གཙུག་གཤེན་རྒྱལ་བ། མཉམ་པའི་ཁམས་གསང་བ་ངང་རིང་དང་བརྒྱད་ཀྱིས་
ཞུས་སོ། །ཉན་འཁོར་ལ་སྡེ་བརྒྱད་ཡོད་དེ། གནམ་གཡེན་གཡུང་དྲུང་སེམས་དཔའི་
སྡེ། བར་གཡེན་གཡུང་དྲུང་སེམས་དཔའི་སྡེ། ས་གཡེན་གཡུང་དྲུང་སེམས་དཔའི་
སྡེ། སྨྲ་མི་གྲོང་བདུན། ཆེ་བ་རྒྱལ་རིགས་ཀྱི་སྡེ། བཙུན་པ་རྗེའུ་རིགས་ཀྱི་སྡེ།
གཙང་མ་བྲམ་ཟེའི་སྡེ། གདོལ་པ་དམངས་རིགས་ཀྱི་སྡེ་དང་བརྒྱད་དོ། །སྡུད་འཁོར་
ནི་མདོ་འདུས་དང་དྲི་མེད་མཐུན་པར། མདོ་སྡེ་གསང་བ་མདོ་བསྡུད། འབུམ་
སྡེ་རྨ་ལོ། །གཟུངས་སྡེ་གཡུ་ལོ། །འདུལ་བ་ཡིད་ཀྱི་ཁྱེའུ་ཆུང་། ཕར་ཕྱིན་ཚངས་
པ་གཙུག་ཕུད། གཏོ་དཔྱད་གཏོ་བུ་དང་དཔྱད་བུ། མངོན་པ་ལུང་འདྲེན།
སྔགས་རྒྱུད་རྒྱུད་འདྲེན། རྩིས་དང་གཙུག་ལག་འཕྲུལ་བུ་དང་རྐོང་བུ་སོགས་ཀྱིས་
བསྡུད་པར་བཤད་དོ། །ནང་འཁོར་ནི་གཡུང་དྲུང་སེམས་དཔའ་ལྔ་སྟོང་ལྔ་བརྒྱའི་
ནང་ནས་རབ་ཏུ་གྱུར་པ་ཡེ་གཤེན་སུམ་བརྒྱ་དྲུག་ཅུ་སྟེ། མཐོང་སྒོམ་ལ་གནས་པ་
རྣམས་སོ། །བར་འཁོར་ནི་གཡུང་དྲུང་སེམས་དཔའ་ལྔ་སྟོང་ལྔ་བརྒྱ་སྟེ། ལྷའི་བུ་
དད་པ་ཅན་དང་། སྨྲ་མི་བུ་དད་པ་ཅན་ལྔ་སྟོང་བཏུལ་བ་དང་། ཚོགས་ལམ་དང་།
སྦྱོར་ལམ་གྱི་དྲོད་རྩེ་བཟོད་བོན་བཞི་དང་ལྔ་ལས་གནས་པ་བརྒྱ་བརྒྱ་སྟེ་ལྔ་
བརྒྱའོ། །ཕྱི་འཁོར་གཤེན་ཕྲན་འབུམ་ཕྲག་བཅོ་བརྒྱུད་དེ་ཐེག་པ་ཆེ་འབྲིང་ཆུང་
གསུམ་གྱི་ལམ་ལ་གནས་པ་རྣམས་སོ། །ཡང་འཁོར་ནི་ལྷ་ཀླུ་མི་གསུམ་གྱི་འཁོར་
282



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བྱེ་བ་འབུམ་ཕྲག་གྲངས་ལས་འདས་པ་མང་པོ་ཡོད་དེ། །མདོ་ལས། འཁོར་མཐའ་
མ་བྱེ་མའི་ལ་ཙམ་བཤད་པས་སོ། །དེ་ཡང་སྔོན་མ་ཐམས་ཅད་ཕྱི་མའི་ནང་ནས་
བྱུང་སྟེ། ཞུ་འཁོར་དང་སྡུད་འཁོར་ཡེ་གཤེན་སུམ་བརྒྱ་དྲུག་ཅུ་དང་། དེ་སེམས་
དཔའ་ལྔ་སྟོང་ལྔ་བརྒྱ་དང་། དེ་ཉིད་གཤེན་ཕྲན་ཕྱི་མ་ནང་ནས་བྱུང་བར་བཤད་
དོ། །དེ་ལྟ་བུའི་འཁོར་རིམ་པ་ལྔ་ལ། གསུམ་པ་ནི། སྡེ་བཅུ་བོན་གྱི་འཁོར་ལོ་རྟག་
ཏུ་བསྐོར། ཞེས་པ་སྟེ། འཆད་པ། བརྩོད་པ། བརྩོམ་པ། སྒོམ་པ། སྒྲུབ་པ།
འཇུག་པ། འཛིན་པ། འཆང་བ། ཀློག་པ། སྤེལ་བ་དང་སྡེ་བཅུའི་བོན་གྱི་འཁོར་
ལོ་དུས་རྟག་ཏུ་བསྐོར་ནས་སེམས་ཅན་གྱི་དོན་མཛད་དོ། །གཉིས་པ་ནི། བདག་
ནི་ཞིང་མཆོག་དེ་རུ་སྐྱེ་བར་ཤོག །ཅེས་པ་སྟེ། རང་གཞན་སེམས་ཅན་ཐམས་ཅད་
ཞིང་མཆོག་དེ་རུ་སྐྱེས་ནས་སངས་རྒྱས་ཀྱི་ཞལ་བལྟ་ཞིང་བོན་ལ་ཉན་པར་ཤོག་
ཅིག །ཅེས་པའོ། །
གསུམ་པ་བདེ་བ་ཅན་དུ་སྐྱེས་པའི་དབང་དུ་བྱས་པའི་སྨོན་ལམ་ལ་གསུམ།
འོག་མིན་གྱི་འོལ་གླིང་དུ་སྐྱེ་བའི་སྨོན་ལམ། སྐྱེས་ནས་རིགས་ལྔའི་ཞིང་དུ་འཚང་
རྒྱ་བའི་སྨོན་ལམ། སངས་རྒྱས་ནས་སེམས་ཅན་གྱི་དོན་བྱེད་ནུས་པའི་སྨོན་ལམ་
གདབ་པའོ། །དང་པོ་ནི། དེ་ནས་ནམ་ཞིག་ཚེ་ཡི་དུས་བྱས་ཚེ། འོག་མིན་ཞིང་གི་
འོལ་མོ་གླིང་ཆེན་དེར། རྣམ་ཤེས་འོད་ཀྱི་གོང་བུར་བསྡུས་བྱས་ནས། སྐད་ཅིག་
རིག་པའི་གསང་ལམ་ལ་ཞུགས་ཏེ། ས་བཅུའི་དབྱིངས་སོན་ཞེས་པ་སྟེ། དེ་ཡང་
འོག་མིན་ཞིང་གི་འོལ་མོ་གླིང་ཆེན་ཞེས་བྱ་བ། ད་ལྟའི་འཛམ་གླིང་གི་འོལ་གླིང་
འདི་ཅི་ལྟ་བ་བཞིན། འོག་མིན་གྱི་གནས་ན་འོད་སྣང་གི་ཚུལ་དུ་ས་བཅུ་འཕགས་
པའི་གནས་གཅིག་བཞུགས་པ་སྟེ། མདོ་འདུས་ལས། འོག་མིན་ས་བཅུའི་འོལ་
མོ་གླིང་། ཞེས་དང་། རིག་པ་མདའ་བསྣུན་ལས། འོག་མིན་དག་པའི་འོལ་མོ་ལུང་
283



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རིང་ཞེས་པས་སོ། །མེ་བདུན་ཆུ་གཅིག་གི་དུས་སུ་མི་འཇིག་པ་བཤད་པ་ཡང་འདིའི་
ཆ་ལ་བཏགས་པ་ཡིན་ནམ་སྙམ་སྟེ། རིག་པ་མདའ་བསྣུན་ལས་འདུས་བྱས་འོལ་
མོ་ལུང་རིང་དང་འདུས་མ་བྱས་ཀྱི་འོལ་མོ་ལུང་རིང་གཉིས་སུ་བཤད་པས།
འདུས་བྱས་ཐམས་ཅད་འཇིག་པའི་རྒྱུ་ཡིན་པ་ཤུགས་ཀྱིས་གསལ་ལོ། །དེས་ན་འཛམ་
གླིང་སོག་ཁའི་འོལ་མོ་གླིང་དེ་ནས་ནམ་ཞིག་ཚེ་ཡི་དུས་བྱས་ཚེ། འོག་མིན་ཞིང་
གི་འོལ་མོ་གླིང་ཆེན་དེ་ཉིད་དུ་རྣམ་པར་ཤེས་པ་རང་གིས་རང་འོད་ཀྱི་གོང་བུ་སྲན་
མ་ཙམ་དུ་བསྡུས་པར་བྱས་ནས། སྐད་གཅིག་མ་གཅིག་གམ་བདུན་ལ་རིག་པའི་
གསང་ལམ་ལ་ཞུགས་ཏེ། ཉོན་སྒྲིབ་ཀྱི་བག་ལ་ཉལ་བའི་མ་དག་ས་བདུན་བརྒལ་
ནས། ཉོན་སྒྲིབ་མཐའ་དག་དང་། ཤེས་སྒྲིབ་མངོན་གྱུར་པ་དག་པའི་ས་གསུམ་
གྱི་མཐའ་མ་ས་བཅུའི་དབྱིངས་སུ་སོན་ཏེ། གཉིས་པ་ནི། བཅུ་གཅིག་ཡོངས་གོང་
དེར། སངས་རྒྱས་ཞིང་ནས་སངས་རྒྱས་ཞིང་བགྲོད་དེ། མངོན་པ་དགའ་དང་
དཔལ་ལྡན་མཛེས་པ་དང་། བདེ་བ་ཅན་དང་ལས་རབ་རྫོགས་པའི་ཞིང་། དེ་བཞིན་
རིགས་སུ་མངོན་པར་སངས་རྒྱས་ནས།། ཞེས་པ་སྟེ། སླར་ཡང་ས་བཅུ་རྒྱུན་གྱི་མཐའ་
མར་གཡུང་དྲུང་ལྟ་བུའི་ཏིང་ངེ་འཛིན་གྱིས་ཤེས་སྒྲིབ་ཕྲ་བ་ནས་བཅོམ་སྟེ། བཅུ་
གཅིག་ཀུན་ཏུ་འོད་ཅེས་བྱ་བ་སངས་རྒྱས་ཀྱི་ས་མངོན་དུ་ནོན་ནས། དེའི་ཡོངས་
གོང་དེ་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་བགྲོད་དེ། ཤར་མངོན་པ་
དགའ་བའམ་གཡུང་དྲུང་རིགས་ཀྱི་ཞིང་ཁམས་སུ་ཕྱིན་ནས། བདེ་གཤེགས་གསལ་
བ་རང་བྱུང་ངམ་ཆོས་ལྟར་རྡོ་རྗེ་སེམས་དཔའ་ཞེས་བྱ་བའི་ཞལ་ལྟ་ཞིང་། འཁོར་
རྡོ་རྗེའི་རིགས་སམ་གཡུང་དྲུང་རིགས་ཀྱི་སངས་རྒྱས་དང་སེམས་དཔའ་བྱེ་བ་ས་
ཡ་དང་མཉམ་དུ། སྐུའི་སྒོ་ནས་བོན་སྟོན་པ་ལ་ཉན་པ་དང་། ལྷོ་དཔལ་ལྡན་མཛེ་
པའམ་རིན་ཆེན་རིགས་ཀྱི་ཞིང་ཁམས་སུ་ཕྱིན་ནས། བདེ་གཤེགས་དགའ་བ་དོན་
284



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འགྲུབ་བམ་ཆོས་ལྟར་ན་རིན་ཆེན་འབྱུང་ལྡན་ཞེས་བྱ་བའི་ཞལ་ལྟ་ཞིང་། འཁོར་
རིན་ཆེན་རིགས་ཀྱི་སངས་རྒྱས་དང་སེམས་དཔའ་བྱེ་བ་ས་ཡ་དང་མཉམ་དུ།
ཡོན་ཏན་གྱི་སྒོ་ནས་བོན་སྟོན་པ་ལ་ཉན་པ་དང་། ནུབ་བདེ་བ་ཅན་ནམ་པདྨ་རིགས་
ཀྱི་ཞིང་ཁམས་སུ་ཕྱིན་ནས། བདེ་གཤེགས་བྱེ་བྲག་དངོས་མེད་དམ་ཆོས་ལྟར་ན་
སྣང་བ་མཐའ་ཡས་ཞེས་བྱ་བའི་ཞལ་ལྟ་ཞིང་། འཁོར་པདྨ་རིགས་ཀྱི་སངས་རྒྱས་
དང་སེམས་དཔའ་བྱེ་བ་ས་ཡ་དང་མཉམ་དུ། གསུང་གི་སྒོ་ནས་བོན་སྟོན་པ་ལ་
ཉན་པ་དང་། བྱང་ལས་རབ་རྫོགས་པའམ་འཁོར་ལོ་རིགས་ཀྱི་ཞིང་སུ་ཕྱིན་ནས།
བདེ་གཤེགས་དགེ་ལྷ་གར་ཕྱུགས་སམ་དོན་ཡོད་གྲུབ་པ་ཞེས་བྱ་བའི་ཞལ་ལྟ་ཞིང་།
འཁོར་འཁོར་ལོ་རིགས་ཀྱི་སངས་རྒྱས་དང་སེམས་དཔའ་བྱེ་བ་ས་ཡ་དང་མཉམ་དུ།
ཕྲིན་ལས་ཀྱི་སྒོ་ནས་བོན་སྟོན་པ་ལ་ཉན་པ་དང་། དབུས་དེ་བཞིན་རིགས་ཀྱི་ཞིང་
ཁམས་སུ་ཕྱིན་ནས། བདེ་གཤེགས་ཀུན་སྣང་ཁྱབ་པའམ་རྣམ་པར་སྣང་མཛད་
ཅེས་བྱ་བའི་ཞལ་ལྟ་ཞིང་། འཁོར་དེ་བཞིན་རིགས་ཀྱི་སངས་རྒྱས་དང་སེམས་དཔའ་
བྱེ་བ་ས་ཡ་དང་མཉམ་དུ། ཐུགས་ཀྱི་སྒོ་ནས་བོན་སྟོན་པ་ལ་ཉན་པ་དང་། འགྲོ་
བ་འདུལ་བའི་ལུང་ཐོབ་སྟེ་མངོན་པར་རྫོགས་པ་སངས་རྒྱས་ནས། གསུམ་པ་ནི།
དཔག་མེད་འགྲོ་བའི་དོན་བྱེད་ནུས་པར་ཤོག །ཅེས་པ་སྟེ། དཔག་ཏུ་མེད་པ་ནམ་
མཁའ་ལྟ་བུའི་ཐུགས་རྗེ་དང་། ཀུན་ལ་སྙོམས་པ་ཉི་མ་ལྟ་བུའི་ཐུགས་རྗེ་དང༌།
རྒྱུན་འཆད་མེད་པ་ཆུ་བོ་ལྟ་བུའི་ཐུགས་རྗེ་དང་། ཟད་པ་མེད་པ་ས་གཞི་ལྟ་བུའི་
ཐུགས་རྗེ་དང་བཞིས་གདུལ་བྱ་རྣམས། ཚོགས་ལམ་དུ་བསྡུད། སྦྱོར་ལམ་དུ་སྨིན།
མཐོང་ལམ་དུ་གྲོལ། སྒོམ་ལམ་དུ་གྲོལ་བ་མཐར་ཕྱིན་ཏེ་སངས་རྒྱས་ཀྱི་ས་ལ་བཀོད་
དེ་དཔག་ཏུ་མེད་པའི་འགྲོ་བའི་དོན་བྱེད་ནུས་པར་ཤོག་ཅིག །ཅེས་པའོ། །
གཉིས་པ་རྒྱུའི་རང་བཞིན་ལ་སྨོན་པ་ནི། ཨེ་མ་རྒྱལ་བའི་ཞིང་ཁམས་ཉམས་
285



ཀུན་མཁྱེན་ཤར་རྫ་པ་བཀྲ་ཤིས་རྒྱལ་
ཤུས་རྒྱལ་མཚན་གྱི་གསུང་འབུམ།
རེ་དགའ།། ཚངས་སོགས་འཇིག་རྟེན་ཆེ་དགུས་བསྔགས་པའི་ཡུལ།། སངས་རྒྱས་
ཞིང་མཆོག་ངོ་མཚར་དཔལ་གྱི་གནས།། གནས་མཆོག་དམ་པ་འོལ་མོ་གླིང་ཆེན་
དེར།། ད་ནས་འཇིག་རྟེན་སྣང་དགས་མི་བསླུ་བར།། ཉིན་མཚན་བར་མེད་དགེ་
ལ་རྒྱུན་བརྩོན་ཞིང་། སྐྱེ་བའི་རྒྱུ་མཆོག་སྙིང་ནས་བསྒྲུབ་བྱེད་ཤོག །ཅེས་པ་སྟེ།
ཨེ་མ་ངོ་མཚར་ཞེས་པ་སྟེ། ཅིའི་ཕྱིར་ན་རྒྱལ་བའི་ཞིང་ཁམས་དེ་རུ་སྐྱེ་བའི་རྒྱུ་བསྒྲུབ་
ཏུ་ཡོད་པ་འདི་ཉམས་རེ་དགའ་ཞིང་། ཚངས་པ་དང་བརྒྱ་བྱིན་ལ་སོགས་འཇིག་
རྟེན་ན་ཆེ་བ་དགུས་ཀྱང་ཡོངས་སུ་བསྔགས་པ་བརྗོད་པ་དང་། སྨོན་པ་བྱེད་པའི་
ཡུལ་ཡིན་པའི་ཕྱིར་ཏེ་ཞིང་མདོ་ལས། གཞན་ཡང་སངས་རྒྱས་ཀྱི་ཞིང་དེ་ལ་དགའ་
ལྡན་གྱི་ལྷ་རྣམས་ཀྱིས་ཀྱང་མོས་པ་བྱེད་དོ། །དགའ་བ་བྱེད་དོ། །འདུན་པ་བྱེད་
དོ། །སྨོན་པ་བྱེད་དོ། །ཞེས་སོགས་གསུངས་པས་སོ། །དེ་བས་ན་སངས་རྒྱས་ཀྱི་
ཞིང་མཆོག་ཏུ་གྱུར་པ་ངོ་མཚར་ཆེ་བ་འཇིག་
ཇིག་རྟེན་འདིའི་དཔལ་འབྱོར་རམ་ཡོན་
ཏན་ཐམས་ཅད་ཀྱིས་ཡོངས་སུ་ཕྱུགས་ཤིང་། འཇིག་རྟེན་ལས་འདས་པའི་དཔལ་
འབྱོར་རམ་ཡོན་ཏན་ཐམས་ཅད་འབྱུང་བའི་གནས། འཛམ་གླིང་གནས་ཀྱི་མཆོག་
གམ་དམ་པར་གྱུར་པ་འོལ་མོ་གླིང་ཆེན་དེ་རུ། ད་ནས་བཟུང་འཇིག་རྟེན་ཚེ་འདིའི་
སྣང་དགའ་འདིས་མི་བསླུ་བར་ཉིན་དང་མཚན་དུ་བར་ཆད་མེད་པར་དགེ་བ་ལ་
རྒྱུན་དུ་བརྩོན་ཞིང་། གནས་དེར་སྐྱེ་བའི་རྒྱུའི་མཆོག་ཏུ་གྱུར་པ་དག་སྙིང་ཐག་པ་
ནས་བསྒྲུབ་པར་བྱེད་པར་ཤོག །ཅེས་པའོ།།
གསུམ་པ་སྨོན་ལམ་འགྲུབ་པའི་བདེན་ཚིག་དང་གཟུང་སྔགས་གཉིས་ལས།
དང་པོ་བདེན་ཚིག་ནི། མཆོག་གསུམ་རྒྱལ་བ་སྲས་བཅས་བྱིན་རླབས་དང་།།
བོན་ཉིད་རྣམ་པར་དག་པའི་བདེན་པ་དང་། བདག་གི་བསམ་སྦྱོར་དགེ་བའི་ནུས་
མཐུ་ཡིས།། ཅི་ལྟར་སྨོན་ལམ་བཏབ་བཞིན་འགྲུབ་གྱུར་ཅིག །ཅེས་པ་སྟེ། སངས་
286



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
རྒྱས་བོན་དང་གཤེན་རབ་སྟེ་མཆོག་གསུམ་དང་། རྒྱལ་བ་ཐམས་ཅད་མཁྱེན་པ་
སྲས་དང་བཅས་པ་དང་། བླ་མ་དང་ཡི་དམ་མཁའ་འགྲོ་རྣམས་ཀྱི་བྱིན་རླབས་དང་།
བོན་ཉིད་རྣམ་པ་དག་པ་དོན་དམ་པའི་བདེན་པ་དང་། འདིར་འཇུག་པ་པོ་བདག་
གིས་བསམ་པ་དང་སྦྱོར་བ། དགེ་བའི་ནུས་མཐུ་རྒྱུ་འབྲས་བསླུ་བ་མེད་པའི་བདེན་
པ་ཡིས། ཅི་ལྟར་སྨོན་ལམ་བཏབ་པ་བཞིན་དུ་འགྲུབ་པར་གྱུར་ཅིག །ཅེས་
པའོ། །གཉིས་པ་གཟུང་ནི། ཨོཾ་ཨ་པར་བོ་མོ། །ཞེས་པ་སྟེ་བྱམས་རྒྱུད་ལས་བྱུང་
ངོ༌། །གསུམ་པ་མཇུག་གི་དོན་ལ། ཞེས་བདེ་ཆེན་ཞིང་གི་སྨོན་ལམ་རྣམ་མཁྱེན་
གྲོང་འཇུག་ཅེས་བྱ་བ། ཅེས་པ་སྟེ། དཀྱུས་གསལ་ལོ། །
སྨྲས་པ།
བསྐལ་བཟང་འདི་ཡི་འགྲོ་འདྲེན་གཤེན།།
ཨུཏྤལ་རྩེར་བྱོན་སྲས་སྟོང་གི།།
གཟིགས་དགོངས་ལྔ་ཡི་ཞིང་གྱུར་པ།།
འཛམ་གླིང་སོག་ཁའི་འོལ་མོ་གླིང་།།
དེ་ཡི་ཞིང་སྨོན་རྣམ་འབྱེད་ལེགས་བཤད་གཞུང་།།
བསྟན་པའི་ཉི་མར་གྱུར་པ་བཟང་པོའི་མཚན།།
གང་དེས་གཞན་ཕན་བསམ་པས་རབ་བསྐུལ་ཚེ།།
ཚུལ་འདི་ཁོ་བོའི་བསམ་པ་བཟང་པོས་བསྡེབས།།
རྣམ་དཔྱད་བློ་ཡི་མིག་བུ་ཆ་ཕྲ་ཞིང་།།
287



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཚུལ་བཞིན་འདོམས་པའི་གོམ་སྟོབས་ཆེས་སྡུག་ཕྱིར།།
མ་ནོར་གཞུང་ལམ་དག་ལས་འཁྱོལ་སྲིད་པས།།
རྨོངས་པས་བསྡེབ་ཉེས་གྱུར་ན་མཁས་པར་བཤགས།།
འདི་སྦྱར་དགེ་བ་མེ་མར་རབ་གསལ་དེས།།
ཁམས་གསུམ་མུན་ནག་ཁྲོད་དུ་འཁྱམ་པའི་འགྲོ།།
མི་མཐོང་མུན་བསལ་བདེ་བའི་ལམ་རྙེད་ཅིང་།།
མཁྱེན་སྤྱན་གཉིས་ལྡན་གོ་འཕང་མཆོག་བརྙེས་ཤོག །
གནས་སྐབས་སུ་ཡང་རང་གཞན་སེམས་ཅན་ཀུན།།
དག་པའི་ཞིང་མཆོག་འོལ་མོ་གླིང་ཆེན་དུ།།
དལ་འབྱོར་རྒྱུད་ལྡན་ལྷ་མིའི་ལུས་ཐོབ་ནས།
རྒྱལ་བའི་ཞལ་མཐོང་བོན་ལ་ཉན་པར་ཤོག།
ཀྱི་གསོན་དང་སྙིང་ནས་གཅེས་པའི་གྲོགས་དག་དམ་པ་རྣམས་ལ་བློ་ཆུང་
བྱིས་པ་བདག་འདྲས་མཆིད་གྲོས་གསོལ་བ་ཤིན་ཏུ་མི་རིགས་གྱུར་ཀྱང་བདག་
གིས་ཁྱེད་ལ་བསྐུལ་བས་ན། སྔོན་བསགས་ལས་ཀྱིས་བྱིན་པའི་རྟེན་བཟང་
འདི་ལ་གཏན་གྱི་འདུན་མ་སྒྲུབ་ཕྱིར་མི་རྟག་འཆི་བ་ཡང་ཡང་སོམས་ཏེ་དབེན་
པའི་གནས་སུ་བཞུགས་ཤིང་རང་རྒྱུད་རང་གིས་བཏུལ། འཁོར་བ་གང་དུ་སྐྱེས་
ཀྱང་སྡུག་བསྔལ་རང་བཞིན་ལས་ནི་བདེ་བ་འགའ་ཡང་མེད་པས་ལས་འབྲས་
ངེས་བློས་དགེ་སྡིག་བླང་དོར་ཞིབ་ཏུ་སྤྱོད་ཅིང་སྡིག་ལྟུང་སྟོབས་བཞིས་སྦྱོང་།
ཀུན་ཀྱང་ཕ་མའི་རང་བཞིན་ངེས་ཕྱིར་འགྲོ་ལ་སྙིང་རྗེ་མ་ཆུང་བྱང་ཆུབ་སེམས་
288



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལ་ནན་ཏན་བསྐྱེད་ཅིང་རང་སེམས་ཉམས་ལེན་མཛོད་ལ་འདུ་འཛིའི་གཡེང་
བ་བསྐྱུང་།
བསླུ་མེད་གཏན་གྱི་སྐྱབས་གནས་གསུམ་དང་དྲིན་ཆེན་བླ་མ་མ་བརྗེད་རྟག་
ཏུ་སྙིང་དཀྱིལ་བསྒོམ་ལ་དད་མོས་གུས་པས་གསོལ་བཏབ་གྱིས་དང་མཆོག་ཐུན་
དངོས་གྲུབ་མྱུར་བར་འགྱུར།
དེ་སྐད་བདག་གིས་རྗེས་འཇུག་དད་པའི་བློ་ཅན་སྐལ་བཟང་གཤེན་པོ་རྣམས་ལ་གུས་
པས་ཐལ་མོ་སྦྱར་ནས་ཞུའོ་ཐུགས་ལ་ཞེན་པར་མཛོད་དང་འདི་ཕྱིའི་དོན་ཆེན་འགྲུབ།
ཅེས་བདེ་ཆེན་ཞིང་གི་སྨོན་ལམ་གྱི་འགྲེལ་བ་འདིའང་སྨོན་སྤྲུལ་དམ་པ་བསྟན་འཛིན་ཉི་མ་བཟང་པོ་ནས་འདི་
བཞིན་འབྲི་དགོས་ཀྱི་བཀའ་གནང་མཛད་པ་དང་། གཞན་ཡང་སྐྱང་སྤྲུལ་ནམ་མཁའ་རྒྱལ་མཚན་གྱི་གདུང་ལས་
སོན་པའི་ཁྱུང་དབོན་ཉི་མ་རྒྱལ་མཚན་དང་དགེ་བཤེས་གཡུང་དྲུང་དཔལ་བཟང་སོགས་ཀྱིས་བསྐུལ་ངོར་རྫ་སྤྲང་
རྨོངས་པ་བཀྲ་ཤིས་རྒྱལ་མཚན་མིང་པས་ཤར་རྫའི་ཞིང་དུ་ལེགས་པར་སྦྱར་བས། འགྲོ་ཀུན་བདེ་བ་ཅན་དུ་སྐྱེ་བའི་
རྒྱུར་འགྱུར་བར་གྱུར་ཅིག །བྷནུ།།
༧ བདེ་ལེགས་ཡོངས་ཀྱི་མཐར་ཐུག་རྫོགས་སངས་རྒྱས། ཚོགས་གཉིས་གཏེར་གྱི་
མཛོད་ཆེན་ལུང་རྟོགས་བོན།། མ་ལུས་བསྟན་པའི་རྐང་འཛིན་འཕགས་སེམས་
མཆོག །རིན་ཆེན་གསུམ་ལ་ནམ་ཡང་དད་ཕྱག་བརྩེགས།། གང་དེའི་ཚད་གསུམ་
འཕྲུལ་ངག་མདོ་སྡེའི་ཕུལ།། ས་སྤྱོད་ཞིང་གཙོའི་བཀོད་པ་རབ་གསལ་འདི།།
དད་བརྩོན་ལྡན་རྣམས་དགའ་བའི་སྟོན་མོ་རུ།། དྲིན་མཆོག་དམ་པ་ཞལ་བྱོན་འདི་
ཀོ་མཚར།། ཁོ་བོ་སློབ་བརྒྱུད་འཛིན་པའི་ཁྱུང་དབོན་པས།། རང་འབྱོར་ཆུང་ཡང་
དད་གསུམ་བློ་བསྐྱེད་ནས།། དངོས་ཡོན་སྦྱར་བའི་ཕྱི་མོ་བསྐྲུན་འདིའི་དགེས།།
བསྟན་པའི་ལང་ཚོ་བཞད་པའི་རྒྱུར་འགྱུར་ཅིག །ཐུ་བྷམ། སརྦ་དཱ་ཀ་ལྱ་ན་བྷ་བནྟུ།
289



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འོད་དཔག་མེད་ཀྱི་སྨོན་ལམ་ཐུགས་རྗེའི་ཉག་ཐག་གི་
ས་བཅད་ཟླ་འོད་རབ་གསལ་བཞུགས་སོ། །
༄༅། གང་སྐུ་རཱ་གའི་ལྷུན་པོ་བརྗིད་པ་ལ།།
ཡེ་ཤེས་མཚན་དཔེའི་སྤྲིན་གྱིས་མཛེས་བྱས་པའི།།
འོད་དཔག་མེད་ལྷའི་ཐུགས་རྗེའི་གློག་ཞགས་ཀྱིས།།
གནས་ངན་མི་གཏོང་འདྲེན་མཛད་དེར་ཕྱག་འཚལ།།
གང་དེའི་ཞིང་སྨོན་ཐུགས་རྗེའི་ཉག་ཐག་གི། རྣམ་དབྱེ་ཟུར་ཙམ་འདི་ན་ཁོ་
བོས་བཀོད།། དེ་ལ་གསུམ། བོན་སྤྱི་དང་སྒོ་བསྟུན་པའི་མཆོད་པ་བརྗོད། རྒྱལ་བ། །
ཕྱལ་འཚལ་ལོ།། གཞུང་ལ་འཇུག་པའི་ཐབས་བཤད། བདེ་བ། ཚིག་འདི་བརྗོད། གཞུང་
དོན་དངོས་བསྟན་པའོ།། གསུམ་པ་ལ་གཉིས། དབུ་འདྲེན། ཨེ་མ་ཧོ། གཞུང་དོན་
དངོས་སོ། །གཉིས་པ་ལ་གསུམ། བདེ་བ་ཅན་དུ་སྐྱེ་བའི་རྒྱུ་བཞི་བཤད། ཁྱད་པར་
གྱི་རྒྱུ་སྙིང་པོ་བཟླ་བ་བསྟན། འོད་དཔག༔ ཨོཾ་མ་ཏཱི། སྨོན་ལམ་འགྲུབ་པའི་བདེན་ཚིག་
བརྗོད་པའོ། །མགོན་པོ་ བྱིན་གྱིས་རློབས། དང་པོ་ལ་བཞི། ཞིང་ཁམས་ཀྱི་བཀོད་པ་ཡིད་
ལ་བྱེད་པ། དགེ་བའི་ལས་སྒོ་དུ་མ་ནས་བསག་པ། བྱང་ཆུབ་མཆོག་ཏུ་སེ
བསྐྱེད་པ། འདིས་མཚོན་ མཆོག་ཏུ་བསྔོ། བདེ་བ་ཅན་དུ་སྐྱེ་བའི་སྨོན་ལམ་གདབ་པའོ། །
དང་པོ་ལ་གཉིས། ཕྱོགས་གང་དུ་ཡོད་པ། འདི་ནས། ཞིང་ཁམས་ཡོད། དེ་ན་ཡོད་པའི་
ཞིང་ཁམས་ཀྱི་བཀོད་པ་ཡིད་ལ་བྱེད་པའོ། །གཉིས་པ་ལ་གཉིས། རྟེན་ཞིང་ཁམས།
བརྟེན་པ་ལྷ་ཡིད་ལ་བྱེད་པའོ། །དང་པོ་ལ་གཉིས། གནས་དང་། གནས་དེ་ གནས།
གཞལ་ཡས་སོ། དེ་ན༔ གཞལ་ཡས་ནང་། གཉིས་པ་ལ་གཉིས། གཙོ་བོ་དང་
། དབུ་རྒྱན་
ག་དུ་སེམས་
290



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གྱི་ལྷ་ཡིད་ལ་བྱེད་པའོ། སྨོན་ལམ། བདག་ལ་གཟིགས། དང་པོ་ལ་གཉིས། ཁྲི་སྟན། མི་
འཇིགས༔ སྟེང་། ལྷ་དངོས་སོ། །རྒྱལ་ བ་ མཛད། རྒྱུ་གཉིས་པ་དགེ་བའི་ལས་བསག་པ་ལ་
དྲུག །ཕྱག་འཚལ་བ། སྡིག་པ་བཤགས་པ། མཆོད་པ་འབུལ་བ། ཡི་རང་ཕུལ་བ།
བཀའ་འཁོར་བསྐོར་བར་བསྐུལ་བ། འཁོར་བའི་ བསྐོར་དུ་གསོལ། མྱ་ངན་ལས་མི་འདའ་
བར་བཞུགས་སུ་གསོལ་བའོ། སེམས་ཅན་ བཞུགས་གསོལ་འདེབས། དང་པོ་ང་རྒྱལ་གྱི་གཉེན་
པོ་ཕྱག་འཚལ་བ་ལ་བཞི། སྒོ་གསུམ་ཁྱད་པར་བྱས་པའི་ཕྱག་འཚལ་བ། འོད་དཔག་
ཕྱག་འཚལ། སྤྲུལ་པའི་ལྷ་ཚོགས་ལ་ཕྱག་འཚལ་བ། ཕྱག་གཡས་ འཚལ་ལོ།། སྐུ་གསུང་
ཐུགས་ཡོན་ཏན་ཕྲིན་ལས་ལ་ཕྱག་འཚལ་བ། སྐུ་ལ། ཕྱག་འཚལ་ལོ། །མཚན་བརྗོད་པའི་
ཕན་ཡོན་དྲན་པའི་ངོས་ནས་ཕྱག་འཚལ་བའོ། །བཞི་པ་ལ་གསུམ། ཐལ་མོ་སྦྱར་
ནས་མཚན་བརྗོད་པའི་ཕན་(དད་པས་ འཚལ་ལོ) ཡོན་མདུན་དུ་བསམ་ནས་གསོལ་བ་
བཏབ་པའི་ཕན་ཡོན། ཁྱེད་ཉིད་ འཚལ་ལོ། མཚན་ཐོས་པས་ལུས་ངན་མི་ལེན་པའི་
ཕན་ཡོན་དྲན་པའི་ངོས་ནས་ཕྱག་འཚལ་བའོ།། ཁྱེད་མཚན། ལོ། །གཉིས་པ་སྡིག་པ་
བཤགས་པ་ལ་གསུམ། སྡིག་པ་སྤྱིའི་སྒོ། (ཐོག་མ་)བསགས་པ་བཤགས སྡོམ་པ་གསུམ་
གྱི་ཉམས་ལྟུང་། སྡོམ་མེད་ཀྱི་ཉེས་བྱས་སོ། དངོས་སུ། ཕུལ་བ་བཤགས། གཉིས་པ་ལ་གསུམ།
སོ་སོར་ཐར་པའི་སྡོམ་（ཕམ་པ། འཆལ་བ་བཤགས) པ། བྱང་ཆུབ་སེམས་དཔའི་སྡོམ་པ།
(ཁྱད་པར་ ཉམས་པ་བཤགས） རིག་འཛིན་སྔགས་ཀྱི་སྡོམ་པའི་ཉམས་ལྟུང་བཤགས་པའོ།།
རྩ་བའི། ། དམ་ཚིག་ཉམས་པ་བཤགས། གསུམ་པ་སེར་སྣའི་གཉེན་པོ་མཆོད་པ་དབུལ་བ་ལ་
གཉིས། དངོས་སུ་འབྱོར་པ་ལ་བརྟེན་ནས་ཡིད་སྤྲུལ་ཤུགས་སྟོན་གྱི་མཆོད་པ།
དངོས་ཀུན་མཎྜལ་དབུལ་བའོ།། གདོད་ནས། ཁྱེད་ལ་འབུལ། དང་པོ་ལ་གསུམ། རྣམ་ལྔ་
དབུལ་བ། མར་མེ༔ ཁྱེད་ལ་འབུལ། རྣམ་བརྒྱུད་དབུལ་བ། གཟུགས་མཛེས་ ཁྱེད་ལ་འབུལ།
རྟགས་བརྒྱད་དབུལ་བའོ། །པདྨ༔ ཁྱེད་ལ་འབུལ། བཞི་པ་ཕྲག་དོག་གི་གཉེན་པོ་ཡི་
291



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རངས་ཕུལ་བ་ལ་གཉིས། ཕན་ཡོན་དྲན་པའི་སྒོ་ནས་ཡི་རངས་ཕུལ་བ་དང་།
གཞན་གྱིས་ གསུངས་པས། ཡི་རང་བ་དངོས་སོ།། ལམ་ལྔའི་ ཡི་རང་ངོ་། །རྒྱུ་བཞི་པ་དགེ་བའི་
རྩ་བ་དེ་རྣམས་བདེ་བ་ཅན་དུ་སྐྱེ་བའི་རྒྱུར་བསྔོ་ཞིང་སྨོན་ལམ་གདབ་པ་ལ་གསུམ།
ཚེ་འདིའི་འཁྲི་བ་བཅད་པའི་སྨོན་ལམ། བར་དོར་འོད་དཔག་མེད་པ་མཇལ་བའི་
སྨོན་ལམ། ཕྱི་མར་བདེ་བ་ཅན་གྱི་ཞིང་ཁམས་སུ་སྐྱེ་བའི་སྨོན་ལམ་མོ། །དང་པོ་
ལ་གཉིས། འོད་དཔག་མེད་པ་ལ་བློ་གཏད་ནས་བྱིན་རླབས་ཞུ་བའི་སྨོན་ལམ།
བདག་ནི༔ འགྱུར་བར་མཛོད། དེ་ལ་བརྟེན་ནས་ཚེ་འདིའི་འཁྲི་བ་གཅོད་པའི་སྨོན་ལམ་
མོ། །གཉིས་པ་ལ་གཉིས། སྡུག་བསྔལ་ཡིད་དབྱུང་། བདག་ནི། སྐྱེ་བར་ཤོག །འཁྲི་བ་
བཅད་པ་དངོས་སོ། །གཉིས་པ་ལ་གཉིས། འཁྲི་བ་གཅོད་པའི་སྨོན་ལམ་དང་།
ཁྱད་པར་གྱི་སྨོན་ལམ་མོ། །དང་པོ་ལ་གསུམ། གྲོགས་ཀྱི་འཁྲི་བ་གཅོད་པའི་སྨོན་
ལམ། འཇིག་རྟེན་ གནས་པར་ཤོག །ཟས་ནོར་གྱི་འཁྲི་བ་གཅོད་པའི་སྨོན་ལམ། ཟས་ནོར་ ཐོང་
བར་ཤོག །ཆེ་གྲགས་ཀྱི་འཁྲི་བ་གཅོད་པའི་སྨོན་ལམ་མོ། །ཚེ་དང་གྲགས༔ ཟིན་པར་ཤོག །
གཉིས་པ་ཁྱད་པར་གྱི་སྨོན་ལམ་ལ་གསུམ། རྒྱུད་ལས་རུང་གི་སྨོན་ལམ། ཚོང་དང་
རུང་བར་ཤོག །སྤྱོད་པ་ལས་རུང་གི་སྨོན་ལམ། གཡེང་དང་ འགྱུར་བར་ཤོག །གནོད་པ་ལམ་སློང་
གི་སྨོན་ལམ་གདབ་པའོ། བདག་ལ། བྱེད་པར་ཤོག །གཉིས་པ་བར་དོར་འོད་དཔག་མེད་
མཇལ་བའི་སྨོན་ལམ་ལ་བཞི། སྐྱེ་བའི་བར་ཆད་མེད་པའི་སྨོན་ལམ། བདག་ནི། ལུས་སུ་
བདག་མ་སྐྱེ དབུགས་ཆད་ པ་དང་འོད་དཔག་མེད་པ་མཇལ་བའི་སྨོན་ལམ། དབུགས་
ཆད༔ འབྱོན་པར་ཤོག །བར་དོའི་སྣང་བ་རང་རྩལ་ཤེས་པའི་སྨོན་ལམ། བར་དོའི་ མེད་པར་
ཤོག །འོད་དཔག་མེད་མཇལ་བའི་དབང་དུ་བྱས་པའི་སྨོན་ལམ་གདབ་པའོ། །
བཞི་པ་ལ་གཉིས། འོད་དཔག་མེད་པའི་རྗེས་སུ་བཟུང་བའི་སྨོན་ལམ། དེ་རྗེས་
འགྲོ་བར་ཤོག །དེའི་ཚེ་འཁོར་བ་ལ་མི་ཆགས་པའི་སྨོན་ལམ་གདབ་པའོ། འཁོར་བ་
292



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འབྲོས་པར་ཤོག །གསུམ་པ་བདེ་བ་ཅན་དུ་སྐྱེ་བའི་སྨོན་ལམ་ལ་གཉིས། སྐྱེ་བའི་ཚུལ་
དང་། བདེ་བ། མཐོང་ཤོག །སྐྱེ་བའི་དབང་དུ་བྱས་པའི་སྨོན་ལམ་མོ། །གཉིས་པ་ལ་
གསུམ། བདེ་བ་ཅན་དུ་སྐྱེ་བའི་དབང་དུ་བྱས་པའི་སྨོན་ལམ་དངོས་དང་། ཞིང་
ཁམས་ཀྱི་བཀོད་པ་ཡིད་ལ་བྱེད་པ། ཞིང་ཁམས་གཞན་དུ་བྱང་ཆུབ་ལུང་བསྟན་
ཐོབ་པའི་སྨོན་ལམ་མོ། །དང་པོ་ལ་གཉིས། སྒྲིབ་པ་བྱང་ནས་ཚོགས་བསག་པའི་
སྨོན་ལམ། དེ་ཚེ། པར་ཤོག །བོན་ཐོས་ནས་མྱོང་གྲོལ་ཐོབ་པའི་སྨོན་ལམ་མོ། ཚད་མེད་
ཐོབ་པར་ཤོག །གཉིས་པ་ལ་གཉིས། རྟེན་ཞིང་ཁམས། བརྟེན་པ་བཅུད་ཡིད་ལ་
བྱེད་པའི་སྨོན་ལམ་མོ། །དང་པོ་ལ་གཉིས། ཞིང་བྱེ་བྲག་གི་ཡོན་ཏན་བསམ་པ་
དང་། ཞིང་སྤྱིའི་ཡོན་ཏན་བསམ་པའི་སྨོན་ལམ་ （སྣོད་ནི། སྐྱེ་བར་ཤོག) མོ། །དང་པོ་
ལ་བཞི། གཞི་དངོས་ཀྱི་ཡོན་ཏན་(བྱེ་རུའི། སྐྱེ་བར་ཤོག) བསམ་པ། ཤིང་གི་ཡོན་ཏན་
བསམ་པ་ (རིན་ཆེན་ ཤོག)། ཆུའི་ཡོན་ཏན་བསམ་པ་ （ཡན་ལག ཤོག» །མེ་ཏོག་གི་ཡོན་
ཏན་བསམ་པའི། སྨོན་ལམ་གདབ་པའོ(དོག་ཀུན༔ བདག་སྐྱེ་བར་ཤོག) །གཉིས་པ་བཅུད་
ཀྱི་ཡོན་ཏན་བསམ་པ་ལ་བཞི། བཅུད་ལྷ་དང་ལྷ་མོའི་ཡོན་ཏན། བཅུད་ནི༔ ཞིང་སྐྱེ་
ཤོག །སྡུག་བསྔལ་མེད་པའི་ཡོན་ཏན། བདག་དང་
། སྐྱེ་བར་ཤོག །སྐྱེ་བའི་གནས་ཀྱི་ཡོན་
ཏན་ (བུད་མེད། སྐྱེ་བར་ཤོག» །ལོངས་སྤྱོད་ཀྱི་ཡོན་ཏན་བསམ་པའི་སྨོན་ལམ་མོ འདུག་
ན༔ ཞིང་སྐྱེ་ཤོག） །གསུམ་པ་ཞིང་ཁམས་གཞན་དུ་ལུང་སྟོན་ཐོབ་པའི་སྨོན་ལམ་ལ་
གསུམ། བྱང་ཆུབ་ལུང་བསྟན་ཐོབ་པ་དངོས་(མངོན་པ༔ ཐོབ་པར་ཤོག» །ལུང་སྟོན་ཐོབ་
ནས་འགྲོ་དོན་ནུས་པ། དེ་རྗེས་ བྱེད་ཤོག །འགྲོ་དོན་རྫོགས་ནས་བདག་གཞན་གཉིས་
མེད་བོན་ཉིད་ཀྱི་ངང་ལ་མཉམ་པའི་སྨོན་ལམ་གདབ་པའོ། （མཐའ་ནི༔ མཉམ་ཤོག)
ལམ་
རིགས་ལྔའི་ཞིང་ལས་ཁྱད་པར་སྐྱེ་སླ་བའི།།
293



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ནུབ་ཕྱོགས་པདྨོ་བདེ་བ་ཅན་གྱི་ཞིང་།།
དེ་ཡི་སྨོན་ལམ་ས་བཅད་ཉུང་ངུར་བྲིས།།
འཆད་དང་ཉན་བསམ་བྱེད་པའི་གང་ཟག་ལ།།
བློ་གྲོས་པདྨོ་འབྱེད་པའི་ཉིན་བྱེད་ཡིན།།
དགེ་བས་རང་གཞན་ཞིང་ཁམས་དེར་སྐྱེ་ཤོག །
ཅེས་པ་འདིའང་ཁོད་སྤུངས་གཡུང་དྲུང་བསྟན་འཛིན་གྱིས་བསྐུལ་ནས་ཤར་རྫའི་བྱ་བྲལ་བཀྲ་ཤིས་
རྒྱལ་མཚན་གྱིས་ཉག་ཤོད་པདྨ་གསང་གླིང་དུ་བྲིས་པར་དགེའོ། །
294



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བདེ་ཆེན་ཞིང་གི་སྨོན་ལམ་ཐུགས་རྗེའི་
ཉག་ཐག་བཞུགས་སོ།།
༄༅། །རྒྱལ་བ་ཚད་མེད་པའི་འོད་དང་ལྡན་པ་བྱེ་བྲག་སོ་སོར་རྟོགས་པའི་ལྷ་དངོས་པོ་མེད་པ་ལ་ཕྱག་འཚལ་ལོ།།
བདེ་བ་ཅན་གྱི་ཞིང་ཁམས་སུ།། མྱུར་དུ་སྐྱེ་འདོད་གང་ཟག་གིས།། ནུབ་ཕྱོགས་དག་ཏུཁ་ལྟོས་ལ། དག་པ་དྲུག་གིས་
ཚིག་འདི་འརྗོད།།
ཨེ་མ་ཧོ། འདི་ནས་ཉི་མ་ནུབ་ཕྱོགས་ཀྱི།། གྲངས་མེད་འཇིག་རྟེན་བརྒལ་
བའི་སྟེང་།། བདེ་བ་ཅན་གྱི་ཞིང་ཁམས་ཡོད།། གནས་དེ་གང་གིས་མ་གཟོས་པར།།
རང་བཞིན་ལྷུན་གྱིས་གྲུབ་པའི་ཞིང་།། ཕྱོགས་དང་མཐར་ལྷུང་མེད་པའི་གནས།།
དེ་ན་ཕོ་བྲང་གྲུ་བཞི་རྒྱས།། ཐུགས་རྗེ་བཞི་ཡི་སྒོ་བཞི་དོད། ཐར་ལམ་བརྒྱད་ཀྱི་སྒོ་
རྒྱན་མཛེས། ཡེ་ཤེས་རྩེ་མོ་གཅིག་ཏུ་འཁྱིལ།། ཡོན་ཏན་ཡོངས་རྫོགས་དྲ་ཆུན་མཛེས།།
ཕྱི་ནང་སྒྲིབ་མེད་གཞལ་ཡས་ནང་། མི་འཇིག་སེང་གེ་སྟོབས་ལྡན་གླང་། རྫུ་འཕྲུལ་
རྟ་མཆོག་རྨ་བྱ་དང་།། ཕྲིན་ལས་ཤང་ཤང་བསྣོལ་བའི་ཁྲིར།། དྲི་མེད་པདྨ་སྤུངས་
པའི་ཁར། ཐབས་ཤེས་ཉི་ཟླ་བརྩེགས་པའི་སྟེང་། རྒྱལ་བ་ཚད་མེད་འོད་དཔག་མེད།
དམར་གསལ་རཱ་གའི་མཆོད་སྡོང་ལ།། ཉི་བྱེད་འབུམ་གྱིས་འཁྱུད་པར་བཞིན།།
ཐིག་ལེ་ཉག་གཅིག་ཞལ་གཅིག་གསལ།། བདེན་གཉིས་ཕྱག་གིས་ཨུཏྤལ་རྩེ་
ཐུགས་རྗེའི་ལྕགས་ཀྱུ་ཆག་ཤིང་འཛིན། ཡོན་ཏན་ཡོངས་རྫོགས་ཆས་ཀྱིས་སྤྲས།།
བདུད་བཞི་ཟིལ་གནོན་སྐྱིལ་ཀྲུང་མཛད།། སྨོན་ལམ་ལྷ་ལྔ་དབུ་ལ་བརྒྱན།། སྨོན་
ལམ་བསམ་མཐའ་ཡས་པ་དམར།། སྨོན་ལམ་འགྱུར་བ་མེད་པ་སེར།། སྨོན་ལམ་ཡིད་
བཞིན་འབྱུང་བ་སྔོ། སྨོན་ལམ་དཔག་ཏུ་མེད་པ་དམར།། སྨོན་ལམ་དོན་ཀུན་གྲུབ་
25



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་ལྗང་། གཡས་གཡོན་རིགས་རྟགས་བུམ་པ་བསྣམས། པདྨ་ཉི་ཟླའི་ཁྲི་ལ་བཞུགས།
ཐུགས་རྗེ་སྤྱན་གྱིས་བདག་ལ་གཟིགས།། འོད་དཔག་མེད་པའི་ཞིང་ཁམས་ལ།།
བདག་ཉིད་མོས་པ་རྩེ་གཅིག་གིས།། སྙན་པའི་དབྱངས་ཀྱིས་བསྟོད་པར་བྱེད།།
གུས་པ་ལུས་ཀྱིས་རྐྱང་ཕྱག་འཚལ།། ཕྱག་གཡས་འོད་ཟེར་ལས་སྤྲུལ་པ། སྟོན་པ་
འོད་དཔག་མེད་པ་ལྗང་།། ཕྱག་གཡོན་འོད་ཟེར་ལས་སྤྲུལ་པ། ཡུམ་ཆེན་ཐུགས་
རྗེ་བྱམས་མ་དཀར།། ཞབས་གཡས་འོད་ཟེར་ལས་སྤྲུལ་པ། གསང་བདག་འོད་
དཔག་མེད་པ་སྔོ། ཞབས་གཡོན་འོད་ཟེར་ལས་སྤྲུལ་པ། སྣང་མདོག་འོད་དཔག་
མེད་པ་མཐོང་། ཐུགས་ཀྱི་འོད་ཟེར་ལས་སྤྲུལ་པ།། འཆི་མེད་རྒྱལ་བ་ཡབ་སྲས་གསུམ།
རང་རང་བརྡ་ཐབས་ཕྱག་རྒྱ་བསྒྱུར། ཡས་སྤྲུལ་ལྷ་ཚོགས་བསམ་མི་ཁྱབ།། འོད་
དཔག་མེད་ལ་ཕྱག་འཚལ་ལོ།། སྐུ་ལ་མཚན་བཟང་སོ་གཉིས་བཀྲ། གསུང་ལ་བོན་
སྒོ་བརྒྱད་ཁྲི་སྤྲོ།། ཐུགས་ལ་ཡེ་ཤེས་དྲུག་ཅུ་འབར།། ཡོན་ཏན་ཡིད་བཞིན་ནོར་བུའི་
ཚུལ།། ཕྲིན་ལས་རྩོལ་མེད་ལྷུན་གྱིས་གྲུབ།། འོད་དཔག་མེད་ལ་ཕྱག་འཚལ་
ལོ།། དད་པས་ཐལ་མོ་སྦྱར་བྱས་ནས།། ཁྱེད་མཚན་ལན་གཅིག་བརྗོད་པ་ན།།
ཐུགས་རྗེ་གློག་ཞགས་མྱུར་པོ་ཡིས།། གནས་ངན་མི་གཏོང་འདྲེན་མཛད་པ།།
འོད་དཔག་མེད་ལ་ཕྱག་འཚལ་ལོ༎ ཁྱེད་ཉིད་བདག་མདུན་བསམ་བྱས་ནས།།
ཁྱེད་ལ་མོས་པས་གསོལ་བཏབ་ན།། ནམ་ཡང་ཐུགས་རྗེས་མི་འདོར་བར།། ཁྱེད་
ཀྱི་ཞིང་ཁམས་སྐྱེ་བར་གསུངས། འོད་དཔག་མེད་ལ་ཕྱག་འཚལ་ལོ།། ཁྱེད་མཚན་
ལན་གཅིག་ཐོས་གྱུར་ན།། མ་དག་ལུས་སུ་མི་སྐྱེ་ཞིང་། རིགས་བཟང་ལྷ་མིའི་ལུས་
བརྒྱུད་དེ། ཁྱེད་ཀྱི་འཁོར་དུ་སྐྱེ་བར་གསུངས།། འོད་དཔག་མེད་ལ་ཕྱག་འཚལ་
ལོ།། ཐོག་མ་མེད་ནས་ད་ལྟའི་བར། མཚམས་མེད་ལྔ་དང་ཉེ་བ་ལྔ། ལྕི་བཞི་ལོག་
བརྒྱུད་འཁྲུལ་པ་དགུ། མི་དགེ་སྡིག་བཅུ་བསགས་པ་བཤགས། ཕམ་པ་བཞི་དང་
296



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལྷག་མ་དང་།། ཉོན་འཁྲུལ་ཁྲིམས་ཆེན་ཁ་ཟས་དང་། འཐོར་བུའི་སྡེ་ཚན་གསུམ་
ལ་སོགས།། སོ་ཐར་ཚུལ་ཁྲིམས་འཆལ་བ་བཤགས།། ཁྱད་པར་སུམ་བརྒྱ་དྲུག་ཅུ་
དང་།། བསྡུས་པ་ཉི་ཤུ་རྩ་བརྒྱད་དང༌།། ཡང་བསྡུས་ནག་པོ་བོན་བཞི་སོགས།།
བྱང་སེམས་བསླབ་པ་ཉམས་པ་བཤགས།། རྩ་བའི་དམ་ཚིག་ཉེར་ལྔ་དང་།། ཡན་
ལག་དམཚིག་བདུན་བཅུ་དང་
། ཕྱི་འགྱུར་དམ་ཚིག་བརྒྱ་རྩབརྒྱད། གསང་སྔགས་
དམ་ཚིག་ཉམས་པ་བཤགས། དངོས་སུ་སྡོམ་པ་མ་ཞུས་ཀྱང་། རང་བཞིན་ཁ་ན་
མ་ཐོའི་ལས།། རང་གིས་བྱས་དང་གཞན་ལ་བཅོལ། རྗེས་སུ་ཡི་རང་ཕུལ་བ་བཤགས།
མར་མེ་མེ་ཏོག་བདུག་སྤོས་དང་།། འབྲུ་བཅུད་བཤོས་གཙང་དྭངས་བསིལ་ཆབ།།
རྒྱུད་ལྔའི་འཁྲུལ་སྣང་དག་པའི་ཕྱིར། འོད་དཔག་མེད་པ་ཁྱེད་ལ་འབུལ།།
གཟུགས་མཛེས་སྒྲ་སྙན་དྲི་ཞིམ་སྤོས།། རོ་ལྡན་རེག་འཇམ་བོན་མཆོག་མཛོད།།
མཛེས་པའི་གར་དང་རིན་ཆེན་གཏེར།། ཚོགས་བརྒྱད་འཁྲུལ་པ་རང་དག་ཕྱིར།།
འོད་དཔག་མེད་པ་ཁྱེད་ལ་འབུལ། པདྨ་བུམ་པ་གསེར་ཞྭ་འགྱུ། རྒྱལ་མཚན་དུང་
དཀར་དཔལ་བེའུ་འཁྱིལ། རྩིབ་སྟོང་རབ་ལྡན་གདུགས་དཀར་འཁོར།། ཁྱེད་ཀྱི་
ཡོན་ཏན་བདག་འཐོབ་ཕྱིར།། འོད་དཔག་མེད་པ་ཁྱེད་ལ་འབུལ།། གདོད་ནས་
རང་དག་སྟོང་གསུམ་ཞིང་། རི་རབ་གླིང་མཚོ་འདོད་ཡོན་བཅས།། སྐུ་དང་ཡེ་ཤེས་
མཆོག་བརྙེས་ཕྱིར། འོད་དཔག་མེད་པ་ཁྱེད་ལ་འབུལ།། གཞན་གྱིས་དགེ་བ་བྱེད་
ཐོས་ཚེ། དེ་ལ་འཕྲག་དོག་སེམས་སྤངས་ནས།། སྙིང་ནས་དགའ་བས་ཡི་རང་ན།།
བསོད་ནམས་མཉམ་དུ་འཐོབ་གསུངས་པས།། ལམ་ལྔའི་འཕགས་ཚོགས་དགེ་བ་
དང་།། རྒྱལ་བའི་བཀའ་འཁོར་བསྐོར་མཛད་པ།། སོ་སྐྱེས་བསོད་ནམས་བསགས་
རྣམས་ལ། བདག་ནི་རྟག་པར་ཡི་རང་ངོ་།། འཁོར་བའི་སྡུག་བསྔལ་བསལ་བའི་
ཕྱིར།། ཐེག་པ་རིམ་དགུ་སྒོ་མཛོད་ལྔ། ཕྱི་ནང་གསང་བ་གསུམ་པོ་ཡི།། བཀའ་ཡི་
29



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འཁོར་ལོ་བསྐོར་དུ་གསོལ། སེམས་ཅན་ཐར་པར་དྲངས་པ་དང་། སངས་རྒྱས་
བསྟན་པ་ཡུན་གནས་ཕྱིར།། རྒྱལ་དང་དེ་སྲས་ཚོགས་རྣམས་ཀྱང་། མྱ་ངན་མི་འདའ་
བཞུགས་གསོལ་བདེབས།། འདིས་མཚོན་དུས་གསུམ་བསགས་པའི་དགེ །བདག་ལ་
ཅུང་ཟད་མཆིས་པ་ཡན།། འགྲོ་རྣམས་འཁོར་མཚོ་ལས་བསྒྲལ་ཕྱིར།། བླ་མེད་
བྱང་ཆུབ་མཆོག་ཏུ་བསྔོ། བདག་ནི་ཁྱེད་ལས་རེ་ས་སུ།། ཉིན་མཚན་ཀུན་ཏུ་ཁྱེད་
སྒྲུབ་ཀྱི།། ཁྱེད་ཀྱི་བྱིན་རླབས་བདག་ལ་སྩོལ།། བདག་བློ་དགེ་ལ་འགྱུར་བར་མཛོད།།
བདག་ནི་འཁོར་བའི་གནས་ངན་འདིར།། ཡང་ཡང་སྡུག་བསྔལ་མྱོང་གྱུར་ཀྱང་།།
སྡུག་བསྔལ་མ་ཤེས་བདེར་མཐོང་བར།། ད་ནི་སྐྱོ་བ་སྐྱེ་བར་ཤོག །འཇིག་རྟེན་འདི་
ཡི་ཕ་མ་དང་།། དེ་བཞིན་བུ་ཚ་ཟླ་གྲོགས་གཉེན།། གང་ལའང་ཆགས་སེམས་མི་སྐྱེ་
བར།། གཅིག་པུར་དབེན་པར་གནས་པར་ཤོག །ཟས་ནོར་ལོངས་སྤྱོད་ཡུལ་མཁར་
དང་། གོས་དང་རྒྱན་དང་གང་ལའང་།། སྒྱུ་མ་ལྟ་བུ་རབ་ཤེས་ནས།། ཆགས་མེད་
བློ་ཡིས་ཐོང་བར་ཤོག །ཆེ་དང་གྲགས་དང་སྙན་པ་དང་། གཞན་གྱིས་བསྟོད་དང་
བཀུར་བ་སོགས།། དེ་དག་ལ་ནི་བློ་ལོག་ནས།། རྟག་ཏུ་དམན་སར་ཟིན་པར་
ཤོག །ཚོང་དང་སོ་ནམ་གསོག་འཇོག་སེམས།། གཡོ་དང་སྒྱུ་ལ་སོགས་པ་སྟེ།།
ཉོན་མོངས་སེམས་ནི་མི་སྐྱེ་ཞིང་། རང་རྒྱུད་ལས་སུ་རུང་བར་ཤོག །གཡེང་དང་
ལེ་ལོ་འདུ་འཛི་ལས། རྣམ་གཡེང་བྱ་བ་ཀུན་སྤང་ནས།། རྟག་ཏུ་བོན་སྤྱོད་ལ་བརྩོན་
ཏེ། བྱ་བྱེད་དགེ་བར་འགྱུར་བར་ཤོག །བདག་ལ་གཞན་གྱི་གནོད་བྱེད་ཅིང་།།
སྨོད་དང་ཚིག་རྩུབ་སྨྲ་བ་ལ། ཁོང་ཁྲོ་གདུག་སེམས་མི་སྐྱེ་བར།། སླར་ལ་བྱམས་པ་
བྱེད་པར་ཤོག །བདག་ནི་འདི་ཡི་ལུས་ཞིག་ཚེ།། ངན་སོང་གསུམ་དང་ཕམ་ལྟུང་ལྷ།།
མ་ནིང་མོ་རིགས་ཉམ་ཆུང་བྲན།། དབུལ་འཕང་ཅན་དུ་བདག་མ་སྐྱེ། དེ་བཞིན་
དབང་པོ་ཉམས་པ་དང་། སྡིག་སྤྱོད་ཅན་དང་ལྟ་བ་ལོག །ནད་ཅན་སྨྱོ་འབོགས་
298



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གཞན་ལ་གནོད། མ་དག་ལུས་སུ་བདག་མ་སྐྱེ།། དབུགས་ཆད་འོད་གསལ་
བ་དང་
། མཉམ་དུ་འོད་དཔག་མེད་གཙོ་འཁོར། མངོན་སུམ་མདུན་དུ་ལྷག་གྱུར་
ནས།། བདག་ཉིད་བསུ་མ་འབྱོན་པར་ཤོག །བར་དོའི་སྣང་བ་ཅི་ཤར་ཡང་།།
རང་རིག་རྩལ་དུ་ཐག་ཆོད་ནས། གནའ་ཕྲུག་བྲག་ལ་འཛེག་པ་བཞིན།། ཡ་ང་བག་
ཚ་མེད་པར་ཤོག །དེ་རྗེས་འོད་དཔག་མེད་གཙོ་འཁོར། རྫུ་འཕྲུལ་སྟོབས་ཀྱི་མཁར་
བྱོན་ཚེ།། བདག་ཀྱང་གཤེགས་ཤུལ་འོད་ལམ་ལ། ཐོགས་པ་མེད་པར་འགྲོ་བར་
ཤོག །བདེ་བ་ཅན་དུ་ལྷག་གྱུར་ཚེ།། མེ་ཏོག་པདྨའི་སྙིང་པོ་ལ། སྐྱེས་ནས་སྐད་ཅིག་
ལུས་རྫོགས་ཏེ།། འོད་དཔག་མེད་པའི་ཞལ་མཐོང་ཤོག །དེ་ཚེ་མཐོང་ལམ་སྒྲིབ་
དག་ནས།། འཕྲུལ་དགའི་ལྷ་བཞིན་མཆོད་རྫས་དག །ཐོགས་མེད་མདུན་དུ་སྤྲུལ་
བྱས་ནས།། འོད་དཔག་མེད་ལ་མཆོད་པར་ཤོག །ཚད་མེད་འོད་དང་ལྡན་པ་དེས།།
ཟབ་དང་རྒྱ་ཆེའི་བོན་འཆད་ཚེ།། དེ་ལ་ཉན་ཞིང་ཐོས་གྱུར་ནས།། མྱོང་དང་གྲོལ་
བ་ཐོབ་པར་ཤོག །བྱེ་རུའི་ས་གཞི་བདལ་པ་ལ། གཡུ་ཡི་གཡུང་དྲུང་མིག་མང་
རིས།། མནན་ན་ནེམ་ཞིང་བཏེག་ན་འཕར།། ངོ་མཚར་གནས་དེར་སྐྱེ་བར་
ཤོག །རིན་ཆེན་ལས་གྲུབ་དཔག་བསམ་ཤིང་། དགོས་དགུ་ནོར་གྱིས་ཡོངས་ཕྱུགས་
ཤིང་། སྤྲུལ་པའི་བྱ་ཚོགས་བོན་སྒྲ་སྒྲོགས།། བདེ་བའི་གནས་དེར་སྐྱེ་བར་ཤོག །ཡན་
ལག་བརྒྱད་ལྡན་ཆུ་བོ་དང་།། རྟོགས་མེད་དྲི་བྲལ་རྫིང་བུ་དག །རིན་ཆེན་ར་བས་
ཡོངས་སུ་བསྐོར།། དག་པའི་ཞིང་དེར་སྐྱེ་བར་ཤོག །དོག་ཀུན་རིན་ཆེན་ནེ་རས་
གང་།། དེ་ལ་དེ་སྙེད་འོད་ཟེར་རྩེར།། སྤྲུལ་པའི་སངས་རྒྱས་མངོན་བཞུགས་པ།།
དེ་དག་མདུན་དུ་བདག་སྐྱེ་ཤོག །སྣོད་ནི་ཕྱིན་བཅུའི་ཚུལ་དུ་ཆགས། རིན་པོ་ཆེ་
ལས་ས་རྡོ་བྲལ།། དུས་བཞི་ཆ་སྙོམས་ཉིན་མཚན་མེད།། ཞིང་དག་གནས་དེར་སྐྱེ་
བར་ཤོག །བཅུད་ནི་ལྷ་དང་ལྷ་མོ་དངོས།། ཀུན་ཀྱང་མཚན་དང་དཔེ་བྱད་ལྡན།།
299



ཀུན་མཁྱེན་ཤར་རྫ་བ་བཀྲ་ཤིས་རྒྱལ་མཚན་གྱི་གསུང་འབུམ།
ཉོན་མོངས་མེད་ཅིང་སྡུག་བསྔལ་མེད། སྐྱེ་འཆི་མེད་པའི་ཞིང་སྐྱེ་ཤོག །བདག་
དང་གཞན་མེད་ཕྱོགས་རིས་བྲལ།། ངན་སོང་མཐོ་རིས་སྒྲ་མི་གྲགས།། ནད་དང་
དབུལ་འཕངས་འཐབ་བརྩོད་མེད། བདེ་སྐྱིད་ཞིང་དེར་སྐྱེ་བར་ཤོག །བུད་མེད་
མེད་ཅིང་ལོག་གཡེམ་མེད། ཐམས་ཅད་པདྨའི་སྦུབས་ནས་འཁྲུངས། སྤྱན་ལྔ་རྩལ་
དྲུག་ཀུན་ལ་མངའ།། སྒྲིབ་དག་ཞིང་དེར་སྐྱེ་བར་ཤོག །འདུག་ན་རིན་ཆེན་གཞལ་
མེད་ཁང་
། གང་འདོད་ལོངས་སྤྱོད་ལག་པའི་མཐིལ། རྩོལ་སྒྲུབས་མི་དགོས་ཤུགས་
ཀྱིས་འགྲུབ།། ཕུན་སུམ་ཚོགས་པའི་ཞིང་སྐྱེ་ཤོག །མངོན་པ་དགའ་དང་ལས་རབ་
རྫོགས།། དཔལ་ལྡན་མཛེས་དང་སྡུག་པོ་བཀོད།། ཞིང་ཁམས་དེ་རྣམས་ལ་ཕྱིན་
ནས།། གསལ་བ་རང་བྱུང་དགེ་ལྷ་ཕྱུགས།། དགའ་བ་དོན་འགྲུབ་ཀུན་སྣང་ཁྱབ།།
སངས་རྒྱས་རྣམས་ཀྱི་ཞལ་ལྟ་ཞིང་།། དབང་དང་བྱིན་རླབས་གདམས་ངག་དང་།།
བྱང་ཆུབ་ལུང་བསྟན་ཐོབ་པར་ཤོག །དེ་རྗེས་བདག་གིས་འགྲོ་བའི་དོ
རི་དོན།།
ཐུགས་རྗེ་བཞི་ཡི་རྒྱུན་བསྲིང་ནས།། འཁོར་བ་མཐའ་མ་སྟོང་པ་རུ།། དཔག་ཏུ་མེད་
པའི་དོན་བྱེད་ཤོག །མཐའ་ནི་རང་གཞན་སེམས་ཅན་ཀུན།། ཐིག་ལེ་ཉག་གཅིག་
དོན་རྟོགས་ནས།། ཀུན་ཀྱང་རྫོགས་སངས་རྒྱས་གྱུར་ཏེ། འཁོར་འདས་བོན་ཉིད་
ངང་མཉམ་ཤོག །འོད་དཔག་མེད་ལ་ཕྱག་འཚལ་ལོ།། བདེ་བ་ཅན་དུ་སྐྱེ་བར་
ཤོག །ཨོཾ་མ་ཏྲི་མུ་ཡེ་ས་ལེ་འདུ བརྒྱ་སྟོང་ཁྲི་འབུམ་བགྲངས། མགོན་པོ་ཁྱེད་ལ་བདག་
མོས་ཤིང་།། ཤུགས་དྲག་དད་པས་བློ་བཀལ་ནས།། བདག་གིས་སྨོན་ལམ་གང་
བཏབ་པ།། མྱུར་དུ་འགྲུབ་པར་བྱིན་གྱིས་རློབས།། དེ་སྐད་ཞིང་སྨོན་ཉུང་འདུས་འདི།། ཁོད་
པོའི་རུས་ཐོབ་གཡུང་དྲུང་མཚན།། གང་དེས་བསྐུལ་ཕྱིར་མངྒའི་མིང་།། དེ་ཡིས་བྲིས་པ་དགེ་གྱུར་ཅིག །དགེའོ།།
བཀྲ་ཤིས་སོ།།
300



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལོངས་སྐུའི་ཞིང་སྨོན་གྱི་རྣམ་འགྲེལ་ཟླ་འོད་ཀུནྡའི་
འཛུམ་འབྱེད་བཞུགས་སོ།།
༄༅། །ན་མོ་ཅི་པར་རཏྣ་ཁི་ཁར་སྨར་ལ་ཅུན།།
གང་ཐུགས་མཁྱེན་པའི་ལྷ་ལམ་ཡངས་པ་ལ།།
བརྩེ་ཆེན་ཉིན་བྱེད་དཀྱིལ་འཁོར་རབ་རྒྱས་ཤིང་།།
ཕྲིན་ལས་འོད་སྟོང་ཀུན་ཏུ་འགྱེད་མཁས་པ།།
འོད་དཔག་མེད་ལྷས་བདག་བློའི་མུན་སེལ་ཅིག །
གང་མཚན་ལན་གཅིག་རྣ་བར་ཐོས་པས་ཀྱང་།།
སྡུག་བསྔལ་དུ་མས་མནར་ལས་རབ་བསྒྲལ་ནས།།
བདེ་བ་ཅན་གྱི་གནས་སུ་འཁྲིད་མཛད་ན།།
གང་དེའི་ཞིང་ཁམས་མྱུར་དུ་སྐྱེ་བ་ཡི།།
རྒྱུ་མཆོག་བརྩོན་པའི་སྟོབས་ཀྱིས་སྒྲུབ་ཆོག་པ།
ཡིད་བཞིན་ནོར་བུ་རྙེད་ལས་ཆེས་སྤྲོ་ཕྱིར།།
དེ་ཡི་ཞིང་སྨོན་ཐུགས་རྗེའི་ཉག་ཐག་གི །
རྣམ་འབྱེད་རབ་གསལ་སྒྲོན་མ་བདག་གིས་བཀོད།།
301



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཞེས་བདེ་ཆེན་ཞིང་གི་སྨོན་ལམ་ཐུགས་རྗེའི་ཉག་ཐག་ཅེས་བྱ་བའི་དོན་
གསལ་བར་བྱེད་པ་ལ་ས་བཅད་གཉིས་ཀྱིས་བསྟན། བཤད་ཉན་གྱི་ཚུལ།
བཤད་པར་བྱ་བའི་གཞུང་དོན་བསྟན་པའོ། །དང་པོ་ནི་བོན་འཆད་དུ་གསལ་ལ།
གཉིས་པ་གཞུང་དོན་ལ་གསུམ། ཀླད་དོན། གཞུང་དོན། མཇུག་གི་དོན་ནོ། །
དང་པོ་ལ་གཉིས། མཚན་གདག་པ་དང་། གཞུང་གི་དོན་བསྟན་པའོ།། དང་པོ་
ནི། གཞུང་འདི་ལ་བདེ་ཆེན་ཞིང་གི་སྨོན་ལམ་ཐུགས་རྗེའི་ཉག་ཐག་ཅེས་བརྗོད་
པའི་རྒྱུ་མཚན་ཅི་ཞེ་ན། བདེ་བ་ཅན་གྱི་ཞིང་ཁམས་ཀྱི་ཡོན་ཏན་ནི་འདིའི་སྒྲུབ་བྱའམ་
ཐོབ་བྱ་ཡིན་ལ། དེ་ཉིད་བདེ་བླག་ཏུ་འགྲུབ་པར་བྱེད་པའི་ཐབས་ནི་འདི་ཉིད་དེ།
དེ་ཡང་དོན་དུ་སྡུག་བསྔལ་མིང་ཙམ་ཡང་མི་གྲགས་པས་བདེ་བ་དང་། དེ་ཟད་
མི་ཤེས་ཤིང་འགྱུར་བར་མེད་པས་ན་ཆེན་པོ་སྟེ། དེ་ཉིད་ཚེ་གཅིག་ལ་འཐོབ་པར་
བྱེད་པའི་ལམ་ཟབ་ཡིན་པས་ན་ཐུགས་རྗེའི་ཉག་ཐག་ཅེས་བྱ་བ་ལམ་མྱུར་བའི་
སྒྲ་སྟེ། འདི་མདོ་ལུགས་ཀྱི་ཉེ་ལམ་མཐར་ཐུག་པ་ཡིན་པས་སོ། །
གཉིས་པ་གཞུང་དོན་ལ་གཉིས། མཆོད་བརྗོད་དང་། གཞུང་དོན་ཉམས་སུ་
ལེན་ཚུལ་ལོ།། དང་པོ་ནི་རྒྱལ་བ་ཚད་མེད་པའི་འོད་དང་ལྡན་པ་བྱེ་བྲག་སོ་སོར་
རྟོགས་པའི་ལྷ་དངོས་པོ་མེད་པ་ལ་ཕྱག་འཚལ་ལོ། །ཞེས་པ་སྟེ། དེ་ཡང་ཡུལ་གང་
ལ་ཕྱག་འཚལ་ན། ཉོན་མོངས་བརྒྱད་ཁྲི་བཞི་སྟོང་གི་གཡུལ་ལས་རྒྱལ་བའི་རྒྱལ་
བ། སྐུ་ལ་ཚད་མེད་པའི་འོད་དང་ལྡན་པས་ཕྱོགས་བཅུའི་འཇིག་རྟེན་གྱི་ཁམས་
ཐམས་ཅད་ཡོངས་སུ་སྣང་བར་མཛད་པ། དེ་ཡང་ཆད་པའི་མཐར་མ་ལྷུང་སྟེ་བྱེ་
བྲག་སོ་སོར་རྟོགས་པའི་ལྷ། རྟག་པའི་མཐར་མ་ལྷུང་སྟེ་ཡེ་ནས་དངོས་པོ་མེད་
པའོ། །དེ་ལྟ་བུའི་ཡུལ་ལ་ཕྱག་འཚལ་ཏེ་རྒྱུ་མཚན་ཞིང་འདིའི་རིགས་ཀྱི་བདག་པོ་
བྱེ་བྲག་དངོས་མེད་ཡིན་པས་སོ། །གཉིས་པ་ནི། བདེ་བ་ཅན་གྱི་ཞིང་ཁམས་སུ།།
302



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
མྱུར་དུ་སྐྱེ་འདོད་གང་ཟག་གིས།། ནུབ་ཕྱོགས་དག་ཏུ་ཁ་ལྟོས་ལ། དག་པ་དྲུག་གིས་
ཚིག་འདི་བརྗོད།། ཅེས་པ་སྟེ། དེ་ལྟ་བུའི་སངས་རྒྱས་བཞུགས་པའི་གནས་བདེ་
བ་ཅན་གྱི་ཞིང་ཁམས་སུ་འདི་ནས་ཚེ་འཕོས་མ་ཐག་གམ་མྱུར་དུ་སྐྱེ་བར་འདོད་
པའི་གང་ཟག་གིས། ཁ་ནུབ་ཕྱོགས་དག་ཏུ་བལྟ་ཞིང་ལག་ཏུ་སྤོས་དྲི་བཟང་པོ་དང་
ལྡན་པ་བཏུལ་བ་ཐོགས་ལ་དག་པ་དྲུག་གིས་འོག་ནས་འབྱུང་བའི་ཚིག་བཤད་རྣམས་
བརྗོད་པར་བྱ་སྟེ། དེ་ཡང་དག་པ་དྲུག་ནི། རྒྱུད་དག་པ། སྣང་བ་དག་པ།
བཅུད་དག་པ། སྤྱོད་ལམ་དག་པ། རྫས་དག་པ། ལས་དག་པའོ། །དེ་ལས་དང་
པོ་རྒྱུད་དག་པ་ནི། འདི་ལྟར་ནམ་མཁའ་དང་མཉམ་པའི་སེམས་ཅན་ཐམས་ཅད་
འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་བསྒྲལ་ནས་མྱང་འདས་བདེ་བའི་ས་
ལ་བཀོད་པའི་ཆེད་དུ་བདག་ཐོག་མར་འཚང་རྒྱུ་བར་བྱའོ། །དེའི་ཆེད་དུ་བདེ་ཆེན་
ཞིང་གི་སྨོན་ལམ་ཁྱད་པར་ཅན་འདི་ཉིད་ཉམས་སུ་ལེན་པར་བྱའོ། །སྙམ་པ་འདི་
ཡིན་ཏེ། ལུང་ལས། ཀུན་སློང་སེམས་བསྐྱེད་མ་བཞི་བསྐྱེད།། སྨོན་འཇུག་བྱང་ཆུབ་
གཞི་བཟུང་བས།། དོན་དང་ཡོན་ཏན་ཡིད་བཞིན་འགྲུབ། །ཅེས་གསུངས་པས་
སོ། །དེ་ལྟ་བུའི་ཀུན་སློང་གིས་ཟིན་པ་སྦྱོར་བ་སེམས་བསྐྱེད་དམ་པ། ཉམས་སུ་
ལེན་པའི་དུས་གཞུང་གི་ཚིག་དོན་ལས་གཞན་དུ་མ་ཡེངས་བར་དངོས་གཞི་དམིགས་
མེད་དམ་པའི་དོད། མཐར་དགེ་རྩ་སེམས་ཅན་ཐམས་ཅད་བདེ་བ་ཅན་དུ་སྐྱེ་ནས་
སངས་རྒྱས་ཐོབ་པའི་རྒྱུར་བསྔོ་བ་རྗེས་བྱ་བསྔོ་བ་དམ་པ་སྟེ། ཐེག་ཆེན་ལམ་གྱི་
རྩ་བ་དམ་པ་རྣམ་གསུམ་འདི་མེད་དུ་མི་རུང་བའི་ཕྱིར། ལ་བཟླ་ལས། དགེ་བ་ཅི་
དང་ཅི་སྤྱོད་པ།། དམ་པ་གསུམ་གྱིས་ཟིན་པར་བྱ།། ཞེས་པས་སོ། །གཉིས་པ་སྣང་
བ་དག་པ་ནི། ཕྱིའི་སྣང་བ་འདི་ཐ་མལ་གྱི་སྣང་བ་འདི་ལྟ་བུ་མ་ཡིན་པར་གནས་
བདེ་བ་ཆེན་པོའི་ཞིང་ཁམས་དངོས་ཡིན་སྙམ་པའོ། །གསུམ་པ་བཅུད་དག་པ་ནི།
303



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ནང་བཅུད་ཀྱི་སེམས་ཅན་སུའང་རུང་སྟེ་ཐམས་ཅད་ལྷ་དང་ལྷ་མོ་དཔའ་བོ་མཁའ་
འགྲོ་མངོན་སུམ་པ་ཉིད་དུ་ལྟ་ཞིང་དེ་ལྟར་གསལ་གདབ་པ་བཞིན་དུ་ཡིན་ཀྱང་ཡིན་
ལ་དེའི་འདུ་ཤེས་བཞག་ཀྱང་བཞག །བཞི་པ་སྤྱོད་ལམ་དག་པ་ནི། དེའི་ཚེ་གཞན་
ལ་གནོད་པ་དང་འཚེ་བ་ཐམས་ཅད་ཕྲ་བ་ནས་སྤང་ལ་རྟེན་སྔགས་བཙུན་གང་ཡིན་
གྱི་ཆ་ལུགས་དང་ལྡན་པར་བྱས་ཏེ་འདིར་འཇུག་པའོ། །ལྔ་པ་རྫས་དག་པ་ནི།
རྣམ་ལྔ་རྣམ་བརྒྱད་རྟགས་བརྒྱུད་གཞན་ཡང་མཎྜལ་ལ་སོགས་པའི་མཆོད་རྫས་
གང་འབྱོར་དང་། དེ་དག་ཀྱང་རྐུས་པ་དང་འཕྲོག་པ་ལྟ་བུ་སྡིག་པ་དང་འདྲེས་
པ་ནི་མི་རུང་བས་རྒྱུ་དག་པ་དངོས་གཙང་བ་དག་བསག་གོ །དྲུག་པ་ལས་དག་
པ་ནི། ཚིག་བཤད་དང་ཏིང་འཛིན་སྙིང་པོ་རྣམས་ཏེ། ཚིག་བཤད་ལ་ཆད་ལྷག །ཏིང་
འཛིན་ལ་ཐང་ལྷོད། སྙིང་པོ་ལ་ནོར་འཁྲུལ་དང་མི་ཚིག་གིས་མ་བསླད་པར་དད་
པ་མོས་གུས་ཆེར་བསྐྱེད་ཏེ་སྤྲུལ་སྐུའི་ཞིང་སྨོན་སྐབས་ནས་བཤད་པ་ལྟར་སྟོབས་
བཞི་དང་ལྡན་པའི་སྒོ་ནས་འཇུག་པའོ། །
གཉིས་པ་གཞུང་དོན་ལ་གཉིས། དབུ་འདྲེན་དང་། དངོས་གཞིའོ། །དང་པོ་ནི།
ཨེ་མ་ཧོ། ཞེས་པ་ནི། ཞང་ཞུང་ཕུག་པ་སྟག་གཟིག་གི་སྒྲ་སྟེ་ངོ་མཚར་ཆེ་ཞེས་པའི་
དོན་ནོ། །ཅིའི་ཕྱིར་ཞེ་ན། སྔར་གྲུབ་པའི་གཤེན་དགུས་ （ཡོངས་སུ་དག་པ） ཡེ་ཤེས་སྙིང་
པོ། མི་ལུས་བསམ་ལེགས། འཆི་མེད་གཙུག་ཕུད། གསང་བ་འདུས་པ། སྣང་བའི་མདོག་ཅན། དྲན་པ་ནམ་
མཁའ། ཚེ་དབང་རིག་འཛིན། གཡུང་དྲུང་མཐོང་གྲོལ། （མཆན་ནོ།) ཚད་མེད་པའི་འོད་དང་ལྡན་
པ་བསྒྲུབས་ནས་འགྲོ་དོན་དུ་སྨོན་ལམ་བཏབ་པས་འོད་དཔག་མེད་དངོས་སུ་
ཞལ་མཇལ་ཏེ་ཕྱོགས་བཅུའི་རབ་འབྱམས་ཀྱི་ཞིང་ཁམས་འོད་ཀྱི་གང་བར་མཛད་
ནས་བྱིན་གྱིས་བརླབས་པས་གྲུབ་པའི་གཤེན་དགུ་འོད་དཔག་མེད་པར་དངོས་སུ་
གྱུར་ནས། དེ་དག་གི་ཐུགས་རྗེའི་ཡུལ་དུ་གྱུར་པ་ཀུན་ཀྱང་འོད་དཔག་མེད་པའི་
304



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཞིང་དུ་མངོན་པར་རྫོགས་པར་སངས་རྒྱས་ཏེ་ངོ་མཚར་བར་གྱུར་ཏོ། །ཞེས་རྒྱུད་
མཆོག་གི་དགོངས་དོན་འདིར་དྲངས་པའོ།།
གཉིས་པ་དངོས་གཞི་ལ་གསུམ། བདེ་བ་ཅན་དུ་སྐྱེ་བའི་རྒྱུ་བཞི་ལ་བརྩོན་པ།
ཁྱད་པར་གྱི་རྒྱུ་སྙིང་པོ་བཟླས་པ། སྨོན་ལམ་འགྲུབ་པའི་བདེན་ཚིག་བརྗོད་
པའོ། །དང་པོ་ལ་གཉིས། ལུང་དྲང་བ། དེའི་དོན་བཤད་པའོ། །དང་པོ་ནི།
ཞིང་མདོ་ལས། རིགས་ཀྱི་བུ་ཞིང་ཁམས་དག་ཡིད་ལ་བྱེད་པར་བྱའོ། །ཚོགས་རྣམ་
པ་གཉིས་ལ་རབ་ཏུ་བརྩོན་པར་བྱའོ། །དགེ་བ་གཡུང་དྲུང་གི་ས་ལ་ཡོངས་སུ་བསྔོ་
བར་བྱའོ། །ནང་ནུབ་ལ་སོགས་དུས་དྲུག་ཏུ་སྨོན་ལམ་གདབ་པར་བྱའོ། །དེས་ནི་
བདེ་བའི་ཞིང་ཐོབ་པར་འགྱུར་རོ། །ཞེས་དང་། མདོ་ཁ་གཅིག་ནས། ཞིང་ཁམས་
དག་ཡིད་ལ་དྲན་པ་དང་རྩེ་གཅིག་མོས་པའི་སྨོན་ལམ་གདབ་པ་དེ་ནི་ཞིང་དེར་
སྐྱེ་བར་འགྱུར་རོ། །བྱང་ཆུབ་ཏུ་སེམས་བསྐྱེད་ཅིང་དགེ་བ་ལ་བརྩོན་པ་དེ་ནི་ཞིང་
དེར་སྐྱེ་བར་འགྱུར་རོ། །ཞེས་གསུངས་སོ། །གཞན་ཡང་རྒྱུད་མཆོག་ལ་སོགས་ལུང་
དུ་མ་ནས། ལུས་ངག་དགེ་བ་ལ་བརྩོན་པ། ཞིང་ཁམས་ལ་མོས་པ་བསྐྱེད་པ།
དགེ་བ་གཞན་དོན་དུ་བསྔོ་བ། ཡུལ་ལ་སྨོན་ལམ་གདབ་པ་བཞི་རྒྱུའི་མཆོག་
གསུངས་པ་སྣང་ཡང་འདིར་མ་དྲངས་སོ། །
གཉིས་པ་ལ་བཞི། ཞིང་ཁམས་ཀྱི་བཀོད་པ་ཡིད་ལ་བྱེད་པ། དགེ་བའི་ལས་
སྒོ་དུ་མ་ནས་བསག་པ། བྱང་ཆུབ་མཆོག་ཏུ་སེམས་བསྐྱེད་པ། བདེ་བ་ཅན་དུ་སྐྱེ་
བའི་སྨོན་ལམ་གདབ་པའོ། །དང་པོ་ལ་གཉིས། ཕྱོགས་གང་དུ་ཡོད་པ། དེ་ན་ཡོད་
པའི་ཞིང་ཁམས་ཀྱི་བཀོད་པ་ཡིད་ལ་བྱེད་པའོ། །དང་པོ་ནི། འདི་ནས་ཉི་མ་ནུབ་
ཕྱོགས་ཀྱི།། གྲངས་མེད་འཇིག་རྟེན་བརྒལ་བའི་སྟེང་། བདེ་བ་ཅན་གྱི་ཞིང་ཁམས་
ཡོད། ཅེས་པ་སྟེ། དེ་ཡང་ཕྱོགས་གང་དུ་ཡོད་སྙམ་ན། སངས་རྒྱས་གཤེན་རབ་
105



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མི་བོའི་ཞིང་ཁམས་མི་མཇེད་འཇིག་རྟེན་འདི་ནས་ཉི་མ་ནུབ་ཀྱི་ཕྱོགས་སུ་ཡོད་ལ།
ཉེ་བའམ་རིང་བ་ཅི་ལྟ་བུ་ན་ཡོད་སྙམ་ན་གྲངས་མེད་པའི་འཇིག་རྟེན་མང་པོ་བརྒལ་
བའི་ས་ན་ཡོད་ཅིང་། དེ་ཡང་ཕན་ཚུན་བསྒྲིགས་པ་ལྟ་བུ་མ་ཡིན་པར་ཞིང་ཁམས་
ཀུན་གྱི་སྟེང་ཕྱོགས་སུ་ཡོད་དེ་གནས་དེ་ནི་གནས་ཀྱི་དང་ཡོན་ཏན་གང་གིས་ཀྱང་
འོག་ཏུ་མ་གྱུར་པའི་ཕྱིར། རྒྱུད་མཆོག་ལས། འོག་མིན་འདའ་བ་མེད་པའི་ཞིང་།།
རྒྱལ་བ་སངས་རྒྱས་འོད་དཔག་མེད། །ཅེས་གསུངས་པས་སོ། །འོ་ན་ཕྱོགས་དེ་ན་
གང་ཡོད་ཅེ་ན། སྡུག་བསྔལ་མིང་ཙམ་ཡང་མི་གྲགས་པའི་བདེ་བ་ཅན་གྱི་ཞིང་ཁམས་
དེ་ཉིད་ཡོད་དོ། །ཞེས་པའོ། །གཉིས་པ་ལ་གཉིས། རྟེན་ཞིང་ཁམས། བརྟེན་པ་
ལྷ་ཡིད་ལ་བྱེད་པའོ། །དང་པོ་ལ་གཉིས། གནས་དང་། གཞལ་ཡས་སོ། །དང་པོ་ནི།
གནས་དེ་གང་གིས་མ་གཟོས་པ།། རང་བཞིན་ལྷུན་གྱིས་གྲུབ་པའི་ཞིང་།། ཕྱོགས་
དང་མཐར་ལྷུང་མེད་པའི་གནས། །ཅེས་པ་སྟེ། གནས་དེ་ནི་གང་གིས་ཀྱང་མ་གཟོས་
ཤིང་བྱས་པ་མ་ཡིན་པར་རང་བཞིན་ལྷུན་གྱིས་གྲུབ་པའི་ཞིང་ཁམས་ཕྱོགས་དང་
མཐར་ལྷུང་མེད་པར་ཡེ་ནས་འཕོ་འགྱུར་དང་ཡང་དོགས་བྲལ་བར་གནས་ཏེ།
རྒྱུད་མཆོག་ལས། གནས་དེ་གང་གིས་མ་གཟོས་ལྷུན་གྲུབ་གནས།། དུས་གསུམ་
དུས་མེད་ཡེ་ནས་བོན་ཉིད་དབྱིངས།། འཕོ་འགྱུར་མེད་ཅིང་ཡང་དོགས་གསལ་
འགྲིབ་མེད།། ཞིང་ཁམས་དེ་ནི་སྤོས་ཀྱིས་ཁྱབ་པར་གནས།། ཞེས་པས་སོ། །
གཉིས་པ་གཞལ་ཡས་ནི། དེ་ན་ཕོ་བྲང་གྲུ་བཞི་རྒྱུས། ཐུགས་རྗེ་བཞི་ཡི་སྒོ་བཞི་
དོད།། ཐར་ལམ་བརྒྱུད་ཀྱི་སྒོ་རྒྱུན་མཛེས།། ཡེ་ཤེས་རྩེ་མོ་གཅིག་ཏུ་འཁྱིལ།། ཡོན་
ཏན་ཡོངས་རྫོགས་དྲྭ་ཆུན་མཛེས།། ཕྱི་ནང་སྒྲིབ་མེད་གཞལ་ཡས་ནང་།། ཞེས་པ་སྟེ།
དེ་ལྟ་བུའི་གནས་དེའི་དབུས་ན་བོན་ཉིད་ཀྱི་དབྱིངས་ཀུན་ཏུ་མི་མཉམ་པ་མེད་པའི་
བརྡར་ཕོ་བྲང་གྲུ་བཞི་ཡོངས་སུ་རྒྱུས་པ། ཐུགས་རྗེ་བཞི་ཡིས་འགྲོ་བ་རྣམས་བདེ་
306



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བའི་གནས་དེར་འདྲེན་པའི་བརྡར་སྒོ་བཞི་ཕྱོགས་བཞིར་དོད་པ། ཐར་པའི་ལམ་
བརྒྱད་དུ་སེམས་ཅན་ཐམས་ཅད་ཕྱིར་མི་ལྡོག་བའི་ས་ལ་བཀོད་པའི་བརྡར་སྒོ་བཞིར་
སྒོ་རྒྱུན་མཛེས་པ། སངས་རྒྱས་ཀྱི་དཀྱིལ་འཁོར་ཐམས་ཅད་རང་རིག་པའི་ཡེ་ཤེས་
ཀྱི་ཀློང་དུ་འདུས་པའི་བརྡར་ཏོག་གམ་རྩེ་མོ་གཅིག་ཏུ་འཁྱིལ་ཞིང་གསལ་བ།
མྱང་འདས་ཀྱི་ཡོན་ཏན་མ་ལུས་པ་ཡོངས་སུ་རྫོགས་པའི་བརྡར་མུ་ཏིག་གི་དྲ་བ་
དང་དྲ་ཕྱེད་དང་རིན་པོ་ཆེའི་ཆུན་དཔྱང་ལ་སོགས་ཀྱིས་མཛེས་པར་བརྒྱན་པ།
ཡེ་ཤེས་ཀྱི་རྩལ་སྣང་འབའ་ཞིག་ཏུ་གྱུར་པའི་བརྡར་ཕྱི་དང་ནང་མེད་པ་སྒྲིབ་མེད་
དྭངས་གསལ་འོད་ཀྱི་གཞལ་ཡས་ཁང་ཚད་དང་མཚན་ཉིད་གཞལ་དུ་མེད་པ་དེ་
ལྟ་བུའི་ནང་དུ་ཞེས་སྦྲེལ་ལ།
གཉིས་པ་ལ་གཉིས། གཙོ་བོ་དང་དབུ་རྒྱན་ནོ། །དང་པོ་ལ་གཉིས། ཁྲི་སྟན་
དང་ལྷ་དངོས་སོ། །དང་པོ་ནི། མི་འཇིགས་སེང་གེ་སྟོབས་ལྡན་གླིང་།། རྫུ་འཕྲུལ་
རྟ་མཆོག་རྨ་བྱ་དང་།། ཕྲིན་ལས་ཤང་ཤང་བསྣོལ་བའི་ཁྲིར།། དྲི་མེད་པདྨ་སྤུངས་པའི་
ཁར།། ཐབས་ཤེས་ཉི་ཟླ་བརྩེགས་པའི་སྟེང་། ཞེས་པ་སྟེ། ཉོན་མོངས་པས་མི་
འཇིགས་པའི་བརྡར་སེང་གེ་དང་། ཐུགས་རྗེ་སྟོབས་དང་ལྡན་པའི་བརྡར་གླང་
པོ་ཚེ་དང་། རྫུ་འཕྲུལ་ཐོགས་པ་མེད་པའི་བརྡར་རྟ་མཆོག་དང་། ཕྲིན་ལས་ལྷུན་
གྱིས་གྲུབ་པའི་བརྡར་རྨ་བྱ་དང་ཤང་ཤང་ལྔ་བསྣོལ་བའི་ཁྲི་ལ། རྣམ་པར་དག་ཅིང་
དྲི་མ་མེད་པའི་བརྡར་མེ་ཏོག་པད་མ་འདབ་མ་སྟོང་ཁ་གྱེན་དུ་ཕྱོགས་ནས་སྤུངས་
པའི་ཁར། ཐབས་ཤེས་ཟུང་འབྲེལ་གྱིས་འགྲོ་དོན་རྒྱུན་ཆད་མེད་པའི་བརྡར་ཉི་
མ་དང་ཟླ་བ་བརྩེགས་པའི་གདན་གྱི་སྟེང་དུ། ཞེས་སྦྲེལ་ལ། གཉིས་པ་ནི། རྒྱལ་
བ་ཚད་མེད་འོད་དཔག་མེད།། དམར་གསལ་རཱ་གའི་མཆོད་སྡོང་ལ། ཉིན་བྱེད་འབུམ་
གྱིས་འཁྱུད་པ་བཞིན། ཐིག་ལེ་ཉག་གཅིག་ཞལ་གཅིག་གསལ། བདེན་གཉིས་ཕྱག་
307



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གིས་ཨུཏྤལ་རྩེར། ཐུགས་རྗེའི་ལྕགས་ཀྱུ་ཆགས་ཤིང་འཛིན། ཡོན་ཏན་ཡོངས་རྫོགས་
ཆས་ཀྱིས་སྤྲས། བདུད་བཞི་ཟིལ་གནོད་སྐྱིལ་ཀྲུང་མཛད།། ཅེས་པ་སྟེ། ཉོན་མོངས་
པ་བརྒྱད་ཁྲིད་བཞི་སྟོང་གི་གཡུལ་ལས་རྒྱལ་བའི་རྒྱལ་བ་ཚད་མེད་པའི་ཐུགས་རྗེ་
དང་ལྡན་ཅིང་འོད་དཔག་ཏུ་མེད་པས་ཕྱོགས་བཅུའི་ཞིང་ཁམས་ཡོངས་སུ་སྣང་
བར་བྱེད་པ། དེ་ཡང་སྐུ་མདོག་དམར་གསལ་དཔེར་ན་རཱ་གའི་མཆོད་སྡོང་ལ་ཉིན་
བྱེད་འབུམ་གྱིས་འཁྱུད་པར་བཞིན། ཐིག་ལེ་ཉག་གཅིག་གི་དོན་རྟོགས་པའི་བརྡར་
ཞལ་གཅིག་གསལ་བ། ཀུན་རྫོབ་དང་དོན་དམ་གྱི་བདེན་པ་གཉིས་ཟུང་འབྲེལ་
དུ་འགྲོ་ལ་བསྟན་པའི་བརྡར་ཕྱག་གཉིས་ཐུགས་ཁར་བོན་འཆད་ཀྱི་ཕྱག་རྒྱུས་མེ་
ཏོག་ཨུཏྤལ་དཀར་དམར་གཉིས་ཀྱི་རྩེར། སེམས་ཅན་རྣམས་ཐུགས་རྗེ་ཆེན་པོའི་
རྗེས་སུ་བཟུང་བའི་བརྡར་གཡོན་ལྕགས་ཀྱུ་དང་མི་འགྱུར་བའི་ས་ཆེན་པོ་ལ་བཀོད་
པའི་བརྡར་གཡས་རིན་པོ་ཆེ་པུ་ཟངས་ཀྱི་ཆགས་ཤིང་གཉིས་ཀྱིས་མཚོན་པའི་ཡུ་
བ་ནས་འཛིན་ཅིང་བསྣམས་པ། བསམ་གྱིས་མི་ཁྱབ་པའི་ཡོན་ཏན་ཡོངས་སུ་རྫོགས་
པའི་བརྡར་རིན་པོ་ཆེའི་རྒྱན་བརྒྱད་དར་གྱི་ཆས་གོས་ལྔ་ལ་སོགས་པས་སྤྲས་པ།
སྐྱེ་རྒ་ན་འཆིའི་བདུད་བཞི་ཟིལ་གྱིས་གནོན་པའི་བརྡར་ཞབས་གཉིས་གཡུང་དྲུང་
སྐྱིལ་ཀྲུང་མཛད་དེ་བཞུགས་པར་བསམ། གཉིས་པ་ནི། སྨོན་ལམ་ལྷ་ལྔ་དབུ་ལ་
ལམ་བསམ་མཐའ་ཡས་པ་དམར།། སྨོན་ལམ་འགྱུར་བ་མེད་པ་སེར།།
སྨོན་ལམ་ཡིད་བཞིན་འབྱུང་བ་སྔོ། སྨོན་ལམ་དཔག་ཏུ་མེད་པ་དམར།། སྨོན་ལམ་
དོན་ཀུན་གྲུབ་པ་ལྗང་། གཡས་གཡོན་རིགས་རྟགས་བུམ་པ་བསྣམས།། པདྨ་ཉི་
ཟླའི་ཁྲི་ལ་བཞུགས། ཐུགས་རྗེ་སྤྱན་གྱིས་བདག་ལ་གཟིགས། ཞེས་པ་སྟེ། དེའི་
དབུ་ཐོག་ཏུ་སྨོན་ལམ་བསམ་མཐའ་ཡས་པ་སྐུ་མདོག་དམར་པོ་པདྨ་རཱ་གའི་མདོག་
འདྲ་བ། ཞལ་གཅིག་ཕྱག་གཉིས་ལོངས་སྤྱོད་རྫོགས་སྐུའི་རྒྱན་གྱིས་བརྒྱན་པ།
308



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཕྱག་གཡས་པདྨ་དམར་པོ་དང་གཡོན་པས་བདུད་རྩིའི་བུམ་པ་འཛིན་པ། སྐུ་སྟོད་
ཆུ་དར་གྱི་སྟོད་གཡོག་དང་སྐུ་སྨད་པ་ཏིའི་ཤམ་ཐབས་གསོལ་བ། ཞབས་དཀྱིལ་
ཀྲུང་དུ་བཞུགས་པ། དེའི་མདུན་དུ་སྨོན་ལམ་འགྱུར་བ་མེད་པ་སྐུ་མདོག་སེར་པོ།
གཡས་སུ་སྨོན་ལམ་ཡིད་བཞིན་འབྱུང་བ་སྐུ་མདོག་སྔོན་པོ། རྒྱབ་ཏུ་སྨོན་ལམ་དཔག་
ཏུམེད་པ་སྐུ་མདོག་དམར་པོ། གཡོན་དུ་སྨོན་ལམ་དོན་ཀུན་གྲུབ་པ་སྐུ་མདོག་ལྗང་ཁུ།
གཡས་རིགས་རྟགས་དང་གཡོན་ཀུན་བདུད་རྩིའི་བུམ་པ་བསྣམས་པ། སྐུ་ལ་ཞི་
རྒྱུན་བཅུ་གསུམ་གྱིས་བརྒྱན་པ། པདྨ་དང་ཉི་ཟླའི་ཁྲི་ལ་བཞུགས་པ་གཙོ་འཁོར་
ཐམས་ཅད་ཀྱང་ཐུགས་རྗེའི་བརྩེ་བ་ཆེན་པོའི་སྤྱན་གྱིས་རྒྱང་ནས་བདག་ལ་གཟིགས་
པ་དེ་ལྟ་བུ་ཡིད་ལ་ཡང་ཡང་བྱེད་དོ། །
རྒྱུ་གཉིས་པ་དགེ་བའི་ལས་བསགས་པ་ལ་དྲུག །ཕྱག་འཚལ་བ། བཤགས་སྦྱང་
བྱེད་པ། མཆོད་པ་འབུལ་བ། ཡི་རང་ཕུལ་བ། བཀའ་འཁོར་བསྐོར་བར་བསྐུལ་བ།
མྱ་ངན་ལས་མི་འདའ་བར་བཞུགས་སུ་གསོལ་བའོ། །
དང་པོ་ང་རྒྱལ་གྱི་གཉེན་པོ་ཕྱག་འཚལ་བ་ལ་བཞི། སྒོ་གསུམ་ཁྱད་པར་དུ་བྱས་
ནས་ཕྱག་འཚལ་བ། ཡས་སྤྲུལ་གྱི་ལྷ་ཚོགས་ལ་ཕྱག་འཚལ་བ། སྐུ་གསུང་ཐུགས་
ཡོན་ཏན་འཕྲིན་ལས་ལྔ་ལ་ཕྱག་འཚལ་བ། མཚན་ཐོས་པའི་ཕན་ཡོན་དྲན་པའི་
སྒོ་ནས་ཕྱག་འཚལ་བའོ། །དང་པོ་ནི། འོད་དཔག་མེད་པའི་ཞིང་ཁམས་ལ།།
བདག་ཉིད་མོས་པ་རྩེ་གཅིག་གིས།། སྙན་པའི་དབྱངས་ཀྱིས་བསྟོད་པ་བྱེད།། གུས་
པ་ལུས་ཀྱིས་རྐྱང་ཕྱག་འཚལ།། ཞེས་པ་སྟེ། འོད་དཔག་མེད་པའི་ཞིང་ཁམས་དང་
ཞིང་གི་བདག་པོ་རྣམས་ལ་བདག་ཉིད་ཀྱི་ཡིད་མོས་པ་རྩེ་གཅིག་གིས་སྙན་པའི་
དབྱངས་ཀྱིས་ཞིང་དང་བཅུད་ཀྱི་ཡོན་ཏན་ལ་རྟག་ཏུ་བསྟོད་པ་བྱེད་ཅིང་གུས་པ་
ལུས་ཀྱིས་ཐལ་མོ་སྤྱི་བོར་སྦྱར་ནས་རྐྱང་ཕྱག་འཚལ་ལོ། །ཞེས་པའོ། །གཉིས་པ་
309



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཡས་སྤྲུལ་གྱི་ལྷ་ཚོགས་ལ་ཕྱག་འཚལ་བ་ནི། ཕྱག་གཡས་འོད་ཟེར་ལས་སྤྲུལ་པ།།
སྟོན་པ་འོད་དཔག་མེད་པ་ལྗང་།། ཕྱག་གཡོན་འོད་ཟེར་ལས་སྤྲུལ་པ།། ཡུམ་ཆེན་
ཐུགས་རྗེ་བྱམས་མ་དཀར། ཞབས་གཡས་འོད་ཟེར་ལས་སྤྲུལ་པ། གསང་བདག་
འོད་དཔག་མེད་པ་སྔོ།། ཞབས་གཡོན་འོད་ཟེར་ལས་སྤྲུལ་པ།། སྣང་མདོག་འོད་
དཔག་མེད་པ་མཐོང་། ཐུགས་ཀྱི་འོད་ཟེར་ལས་སྤྲུལ་པ།། འཆི་མེད་རྒྱལ་བ་ཡབ་
སྲས་གསུམ།། རང་རང་བརྡ་ཐབས་ཕྱག་རྒྱ་བསྒྱུར།། ཡས་སྤྲུལ་ལྷ་ཚོགས་བསམ་
མི་ཁྱབ།། འོད་དཔག་མེད་ལ་ཕྱག་འཚལ་ལོ། །ཞེས་པ་སྟེ། བདེ་བར་གཤེགས་
པའི་ཐུགས་རྗེའི་བདག་ཉིད་དུ་གྱུར་པ་དེས་རྒྱལ་བ་ཐམས་ཅད་ཐུགས་ཀྱི་དགོངས་
ཀློང་དུ་འདུས་པའི་བརྡར་ཕྱག་གཡས་པའི་མཐིལ་ལས་འོད་ཟེར་གཡུ་ག་ལྗང་གི་
མདོག་ལྟ་བུ་གནས་རི་བོ་ཏ་ལའི་རྩེར་འཕྲོས་པ་ལས། སྤྲུལ་པའི་སྟོན་པ་འཆི་མེད་
གཙུག་ཕུད་འོད་དཔག་ཏུ་མེད་པ། སྐུ་མདོག་ལྗང་གསལ་ལོངས་སྐུའི་ཆས་ཅན་
ཞལ་གཅིག་ཕྱག་གཉིས་ས་གནོན་དང་མཉམ་བཞག་མཛད་པ། ཕྱག་གཡོན་པའི་
མཐིལ་ལས་འོད་ཟེར་པ་ཝ་སང་གི་མདོག་ལྟ་བུ་གནས་རི་བོ་ཏ་ལའི་རྩེར་སྟོན་པ་
འོད་དཔག་མེད་པའི་སྐུའི་གཡོན་ཕྱོགས་སུ་འཕྲོས་པ་ལས། སྤྲུལ་པའི་ཡུམ་ཆེན་
ཐུགས་རྗེ་བྱམས་མ་སྐུ་མདོག་དཀར་མོ་ལོངས་སྐུའི་ཆས་ཅན་ཕྱག་གཉིས་བུམ་པ་
དང་མེ་ལོང་བསྣམས་པ། ཞབས་གཡས་པའི་མཐིལ་རུམ་ལས་འོད་ཟེར་མུ་མེན་
དྭངས་པའི་མདོག་ལྟ་བུ་དགའ་ལྡན་ལྷ་ཡུལ་མེ་ཏོག་ཨུཏྤལ་ཚལ་དུ་འཕྲོས་པ་ལས།
སྤྲུལ་པའི་སྟོན་པ་གསང་བའི་བདག་པོ་འོད་དཔག་ཏུ་མེད་པ་དང་ལྡན་པ། སྐུ་མདོག་
སྔོན་པོ་ཞལ་གཅིག་ཕྱག་གཉིས་གཡོན་རལ་ཀྱུས་མཚོན་པའི་པད་མ་དཀར་པོའི་
ཡུ་བ་ནས་ཐུགས་ཀར་བོན་འཆད་ཀྱི་ཕྱག་རྒྱུས་འཛིན་པ། དེ་ཡང་ཐོས་དོན་རྒྱུད་
ལ་ངེས་པའི་བརྡར་སྙན་གྱིས་ཐད་ཀར་ཁ་བྱེ་བ། གཡས་སེམས་ཅན་ཐམས་ཅད་
310



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འཁོར་བའི་སྡུག་བསྔལ་ལས་སྐྱོབ་པའི་བརྡར་སྐྱོབ་སྦྱིན་གྱི་ཕྱག་རྒྱ་མཛད་པ།
ཞབས་གཡོན་པའི་མཐིལ་རུམ་ལས་འོད་ཟེར་བཻཌཱུརྱའི་མདོག་ལྟ་བུ་རྟག་ཏུ་ངུ་བའི་
རི་བོ་རིན་ཆེན་འབར་བའི་དབུ་རྩེར་འཕྲོས་པ་ལས། སྤྲུལ་པའི་སྟོན་པ་སྣང་བའི་
མདོག་འོད་དཔག་ཏུ་མེད་པ་དང་ལྡན་པ། སྐུ་མདོག་མཐིང་ཀ་ཞལ་གཅིག་ཕྱག་
གཉིས། གཡས་ཐུགས་ཁར་བོན་འཆད་ཀྱི་ཕྱག་རྒྱས་མེ་ཏོག་པདྨའི་ཡུ་བ་ནས་འཛིན་
ཞིང་། གཡོན་འགྲོ་བ་རྣམས་འཁོར་བའི་གནས་ནས་འདྲེན་པའི་བརྡར་གསེར་
གྱི་ཞགས་པ་རྐྱང་པའི་ཚུལ་གྱིས་འཛིན་པ། གསང་འདུས་དང་སྣང་མདོག་གཉིས་
འགྲོ་བའི་དོན་ལ་སྐྱོ་ངལ་མེད་པའི་བརྡར་ཞབས་གཉིས་པདྨ་ཉི་ཟླའི་གདན་ལ་
བཞེངས་པ
ངས་པའི་སྟབས་ཀྱིས་བཞུགས་པ། ཐུགས་ཀྱི་དཔལ་བེའུ་ནས་འོད་ཟེར་ཁ་
དོག་སྣ་ཚོགས་དང་ལྡན་པ་ཞིག་གསང་ཕུག་གཡུང་དྲུང་གཏམས་པའི་གཞལ་
ཡས་སུ་འཕྲོས་པ་ལས། སྤྲུལ་པའི་རིག་འཛིན་འཆི་མེད་རྒྱལ་བ་ཡབ་སྲས་གསུམ་
སྐུ་མདོག་མཐིང་དམར་དཀར་བའི་མདངས་དང་ལྡན་ཞིང་རང་རང་བརྡའ་ཐབས་
ཀྱི་ཕྱག་རྒྱ་བསྒྱུར་བ། སྤྲུལ་པའི་འོད་དཔག་མེད་དེ་རྣམས་ལ་ཡས་སྤྲུལ་གྱི་ལྷ་ཚོགས་
བསམ་གྱིས་མི་ཁྱབ་པས་བསྐོར་བ། སྐུ་ཡི་གནས་རྣམས་ལས་འོད་ཟེར་དཔག་ཏུ་
མེད་
་པ་འཕྲོས་པས་འཇིག་རྟེན་འདི་དང་ཕར་འདས་ཀྱི་འཇིག་རྟེན་ཁམས་ཐམས་
ཅད་གང་ཞིང་འགྲོ་བའི་དོན་མཛད་པ་འོད་དཔག་མེད་པའི་ལྷ་ཚོགས་རྣམས་ལ་
ཕྱག་འཚལ་ལོ། །ཞེས་པའོ། །གསུམ་པ་སྐུ་གསུང་ཐུགས་ཡོན་ཏན་ཕྲིན་ལས་ལྔ་ལ་
ཕྱག་འཚལ་བ་ནི། སྐུ་ལ་མཚན་བཟང་སོ་གཉིས་བཀྲ།། གསུང་ལ་བོན་སྒོ་བརྒྱད་
ཁྲི་སྤྲོ།། ཐུགས་ལ་ཡེ་ཤེས་དྲུག་ཅུ་འབར།། ཡོན་ཏན་ཡིད་བཞིན་ནོར་བུའི་ཚུལ།།
ཕྲིན་ལས་རྩོལ་མེད་ལྷུན་གྱིས་གྲུབ། འོད་དཔག་མེད་ལ་ཕྱག་འཚལ་ལོ། །ཞེས་པ་སྟེ།
དེ་ཡང་སྤྱིར་སྟོན་པ་སངས་རྒྱས་ལ་སོགས་བདེ་བར་གཤེགས་པ་རྣམས་ཀྱི་སྐུ་ལ་མཚན་
331



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བཟང་པོ་སུམ་ཅུ་སོ་གཉིས་དང་དཔེ་བྱད་བཟང་པོ་བརྒྱད་བཅུ་བཀྲ་ཞིང་གསལ་
བ་སྟེ། དེ་ཡང་མཚན་བཟང་སོ་གཉིས་ནི་སངས་རྒྱས་ཀྱི་སྐུ་ནི་ཁྲུ་དགུ་ཚད་དང་
ལྡན་པ་རི་རབ་འདྲ་ག དབུའི་གཙུག་ཏོར་བལྟར་མི་མངོན་ཅིང་དབུ་གསེར་གྱི་བུམ་
པ་འདྲ་བ། དབུ་སྐྲ་མཐོན་མཐིང་ཨུཏྤལ་གཡས་སུ་འཁྱིལ་པ་འདྲ་བ། དཔྲལ་བ་
རྒྱ་ཆེ་བ་ཟླ་བ་ཉ་གང་བ་འདྲ་བ། སྤྱན་མིག་བཀྲ་བ་སྐར་ཆེན་ལ་ཁར་ཤར་བ་འདྲ་
བ། སྐྲ་དང་སྨིན་མ་མཐོ་བ་བར་སྣང་གློག་འཁྱུག་པ་འདྲ་བ། སྤྱན་གྱི་རྫི་མ་སྲབ་
ལ་འབྲེལ་མ་ཆད་པ་ཁྲག་གཤོག་གདིང་བ་འདྲ་བ། སྙན་འཁྱིལ་ཞིང་ཤལ་རིང
གྲོ་ག་གཅུས་པ་འདྲ་བ། ཤངས་སྒོ་མཐོ་བ་སྨྱུག་གུ་བཅད་པ་འདྲ་བ། ཡ་མཆུ་སྲབ་
ལ་སུལ་དོད་པ་དར་དཀར་ལ་ཆག་བཏབ་པ་འདྲ་བ། མ་མཆུ་སྲབ་ལ་ལེགས་པ་
ཟར་མའི་མེ་ཏོག་འདྲ་བ། ལྗགས་ནི་སྲབ་ལ་རིང་བ་ལེ་བརྒན་རྫི་ལ་ཕྱར་བ་འདྲ་
བ། ཚེམས་བཞི་བཅུ་རྩ་གཉིས་དཀར་ལ་ཚགས་དམ་པ་གངས་རི་གཏམས་པ་འདྲ་
བ། ཨོག་མ་གུག་ལ་ལེགས་པ་ཟླ་བ་ཚེས་པ་འདྲ་བ། གསུང་གི་སྒྲ་སྐད་ཁུ་བྱུག་གི་
གསུང་འདྲ་བ། ཨག་ཚོམས་མཛེས་པ་དོམ་ནག་ཐུར་ལ་དཀྱུས་པ་འདྲ་བ། ཞལ་
གྱི་དཀྱིལ་འཁོར་འཛུམ་ལ་མདངས་ཆགས་པ་གངས་ལ་ཉི་མ་ཤར་བ་འདྲ་བ།
མགུལ་གྱི་གསང་དོད་པ་རིན་པོ་ཆེའི་བུམ་པ་འདྲ་བ། སྐུ་སྟོད་སེང་གེ་འགྱིང་བ་
འདྲ་བ། དཔུང་སོག་ཟླུམ་ལ་བརྗིད་ཆགས་པ། ཕྱག་སོར་ཕྲ་ལ་རིང་ཞིང་མཛེས་པ།
ཕྱག་ཞབས་ཀྱི་སོར་མོ་འཁོར་ལོའི་ཚུལ་དུ་དྲྭ་བས་འབྲེལ་བ། སེན་མོ་བསྭཱ་མདོག་
དམར་ལ་གདང་པ། སྟ་ཟུར་གཡས་གཡོན་སྐེ་སྐབས་འཁྲིལ་བ། ལྟེ་བ་པདྨའི་སྤུ་
གུ་དོད་པ་འདྲ་བ། གསང་བའི་ཐེ་བེར་སྦུབས་སུ་ནུབ་པ་རྟ་དང་གླང་པོ་འདྲ་བ།
བརླ་གཉིས་གླང་ཆེན་གྱི་སྣ་ལྟར་གུག་པ། པུས་མོ་དངུལ་གྱི་གཤང་ཆུང་ཁ་སྦུབ་པ་
འདྲ་བ། བྱིན་པ་རི་དྭགས་ཨེ་ན་ཡའི་བྱིན་པ་ལྟར་ཟླུམ་ཞིང་ཕྲ་བ། བོལ་གོང་མཐོ་
312



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལ་འབུར་ཞིང་ཤིན་ཏུ་རྒྱས་པ། ཞབས་ནི་སྟབས་སྡུག་ལ་འགྲོས་ལེགས་པ་ངང་པའི་
རྒྱལ་པོ་འདྲ་བ་དང་སོ་གཉིས་སོ། །དཔེ་བྱད་བརྒྱད་ཅུ་ནི། བདེ་བར་གཤེགས་པའི་
སྐུ་ལ་ཟེའུ་ཕྲོག་ལ་སོགས་པའི་རྒྱན་དང་། དད་པ་ཅན་གྱི་འཁོར་སྡེ་ལྔ་དང་།
ཡངས་པ་བར་སྣང་ལ་མདུང་བསྐོར་བ་འདྲ་བ་ནི་དོགས་པ་མི་མངའ་བའི་དཔེ་བྱད།
དེ་བཞིན་དུ་བརྩོན་འགྲུས་སྐྲ་ལ་མེ་ཤོར་བ་ལྟར་ལེ་ལོ་མི་མངའ་བ། བསམ་གཏན་
གསེར་གྱི་བྲག་ཆེན་ལྟར་འགྱུར་ལྡོག་མེད་པ། མོས་པ་མ་ཕྱིར་བུ་འབྲང་བ་ལྟར་བོན་
ལ་དད་པ། སྤྱོད་པ་གླང་ཆེན་ཆུར་ཞུགས་པ་ལྟར་རྣམ་པར་དག་པ། དམ་ཚིག་ཤེལ་
སྒོང་ལྟར་ཉེས་སྐྱོན་གྱིས་མ་གོས་པ། ཐེག་པ་ས་གཞི་ལྟར་སྟོབས་དང་ལྡན་པ།
མྱུར་མགྱོགས་བར་སྣང་གི་གློག་ལྟར་བཏང་སྙོམས་མི་མངའ་བ། མཐུ་སྟོབས་ནམ་
མཁའི་ཐོག་ལྟར་སྟོབས་ཤུགས་དང་ལྡན་པ། ཐུགས་ཀྱི་རྒྱ་ཁྱོན་ནམ་མཁའ་ལྟར་
མ་ཁྱབ་པ་མེད་པ། ཏིང་ངེ་འཛིན་གྱད་ཀྱི་གཞུ་བརྡུངས་བ་ལྟར་སྟོར་བྲལ་མེད་པ།
འོད་དྲོ་བ་ཉི་མ་ལྟར་སེམས་ཅན་ལ་བྱམས་པ། གཟི་བརྗིད་ཆེ་བ་སེང་གེ་ལྟར་གཅམ་
ཚིག་མི་མངའ་བ། སྒྲ་དུས་ཀྱི་འབྲུག་ལྟར་མ་ཐོས་པ་མེད་པ། བརྩེ་ཞིང་གདུང་བ་
མ་དང་སྲིང་མོ་ལྟར་མངན་སེམས་མེད་པ། མ་རིག་སེལ་བ་སྒྲོན་མེ་ལྟར་ཡེ་ཤེས་
ལྔ་དང་ལྡན་པ། ཐབས་མཁས་པ་མར་མེ་ལྟར་མི་གསལ་བ་མེད་པ། དགོས་འདོད་
འབྱུང་བ་ནོར་བུ་ལྟར་རེ་བ་བསྐོང་བ། སྐུ་མཆོག་རི་རྒྱལ་ལྷུན་པོ་ལྟར་བརྗིད་ཆེ་བ།
གསུང་རིག་པའི་ཁུ་བྱུག་ལྟར་སྤྲོ་བ་བསྐྱེད་པ། ཐུགས་དགོངས་གསེར་ཕུར་བྲག་
ལ་བཏབ་པ་ལྟར་གཡོ་རྩོལ་མེད་པ། གསང་བ་གསོས་ཀྱི་མྱུ་གུ་ལྟར་ཐབས་ཤེས་ཟུང་
འབྲེལ་གྱིས་འགྲོ་ཀུན་གསོ་བ། བོན་གྱི་འཁོར་ལོ་བསྒྱུར་བ་རླུང་ལྟར་མི་ཁྱབ་པ་མེད་
པ། སྐུ་མདོག་རིན་པོ་ཆེ་ལྟར་བཀྲ་སྟེ་སྤྲུལ་སྐུ་གྲངས་མེད་འབྱུང་བ། བྱམས་པ་བུ་
གཅིག་གི་མ་ལྟར་ཞེ་སྡང་མེད་པ། གཏི་མུག་མུན་ཚོགས་བསལ་བར་བྱེད་པ་མུན་
33



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་
ཁུང་དུ་སྒྲོན་མེ་བཏེགས་པ་ལྟར་མ་རིག་པ་མེད་པ། སྦྱིན་པ་ནམ་མཁའ་ལས་ཆར་
བབ་པ་ལྟར་ཆགས་སེམས་མེད་པ། ཚུལ་ཁྲིམས་འཁྱག་པ་དབང་ལ་ཐེབས་པ་ལྟར་
ཉམས་པ་མེད་པ། བཟོད་པ་དགྲ་ལ་ཉམས་མི་ང་བ་ལྟར་བྱུང་ཚོར་མེད་པ། སྙིང་
རྗེ་བུ་གཅིག་མ་ལྟར་འགྲོ་རྣམས་སྡུག་བསྔལ་ལ་སྐྱོབ་པ། འཇམ་ཞིང་དེས་
ཁུ་ལྟར་སྤྱོད་པས་མི་དུལ་བ་མེད་པ། སྐྱོན་འཇོམས་པ་འཕྲུལ་གྱི་མེ་ལོང་ལྟར་ལེགས་
ཉེས་འབྱེད་པ། ཡིད་དུ་འོང་བ་ལྷ་གཉེན་ཤེལ་སྒོང་ལྟར་དགོས་འདོད་ཚང་བ།
རྒྱུན་རིང་བ་ཆུ་བོ་ལྟར་འགྲོ་དོན་ལ་སྐྱོ་ངལ་མེད་པ། འཁོར་བར་ཕྱིར་མི་ལྡོག་པ་
ཐབས་ཀྱི་མདའ་ལྟར་རྟོགས་པ་གདེང་དུ་གྱུར་པ། གབ་ཅིང་སྦ་བ་རུ་སྦལ་ལྟར་གསང་
ཐབས་ལ་མཁས་པ། ཐུགས་རྗེ་དཔག་ཏུ་མེད་པ་ནམ་མཁའ་ལྟར་ཀུན་ལ་ཁྱབ་པ།
ཐུགས་རྗེ་རྒྱུན་ཆད་མེད་པ་ཆུ་བོ་ལྟར་རྒྱུན་རིང་བ། ཐུགས་རྗེ་ཟད་པ་མེད་པ་ས་
གཞི་ལྟར་དགོས་འདོད་འབྱུང་བ། ཐུགས་རྗེ་དམིགས་པ་མེད་པ་ཉི་མ་ལྟར་ཕྱོགས་
རིས་བྲལ་བ། དྲི་ཞིམ་པ་སྤོས་ཀྱི་གླང་པོ་ལྟར་དབྱིངས་ན་བཞུགས་པའི་ཐུགས་དམ་
རྒྱུད་བསྐུལ་བ། སྨོན་ལམ་རྣམ་པར་དག་པ་དཔག་བསམ་ལྗོན་ཤིང་ལྟར་གང་འདོད་
འབྱུང་བ། སྐྱོན་གྱིས་མ་གོས་པ་ཤེལ་སྒོང་ཕྱིས་པ་ལྟར་བག་སྒྲིབ་མི་མངའ་བ།
རྟོག་པའི་དྲ་བ་འདྲལ་བ་གསེར་གྱི་གཙག་བུ་ལྟར་དོན་དང་གཏན་ཚིགས་ལ་ཡིད་
མི་ཆེས་པ་མེད་པ། ལྐུགས་པ་ཁ་འབྱེད་པ་འཕྲུལ་གྱི་ཡི་གེ་ལྟར་བཀའ་བདེན་པ་
སྒྲོགས་པ། ནུས་མཐུ་སེང་གེའི་སྲས་པོ་ལྟར་ཕྲིན་ལས་ཐོགས་པ་མེད་པ། བཙལ་
དཀའ་བ་ནོར་བུ་ལྟར་མཚན་དཔེ་ལྡན་པ། འབྱུང་དཀོན་པ་མེ་ཏོག་ཨུཏྤལ་ལྟར་
སྟོན་པ་འབྱོན་དཀོན་པ། མཐོང་དཀའ་བ་རུ་སྦལ་རྒྱ་མཚོར་སྐུངས་པ་ལྟར་གཤེན་
རབ་ཀྱི་ཞལ་མཐོང་བ་དཀོན་པ། དྲོད་ཚད་བཟུང་དཀའ་བ་ནམ་མཁའ་ལྟར་གཤེན་
རབ་ཀྱི་མཚན་ཉིད་རྟོགས་དཀའ་བ། དོན་འཆོལ་བ་མེད་པ་ཆུ་སྲིན་གྱི་གྲེ་ནོར་ལྟར་
314



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བོན་ཟབ་མོའི་དོན་མི་གཏོང་བ། ཟབ་ཅིང་གཏིང་རིང་བ་རྒྱ་མཚོ་ལྟར་གཏིང་དཔག་
ཆོད་དཀའ་བ། ཁྱབ་ཅིང་བདལ་པ་ནམ་མཁའ་ལྟར་ཐུགས་རྗེས་མ་ཁྱབ་པ་མེད་པ།
སྐྱེ་བ་རྫུ་འཕྲུལ་གྱི་སྐུ་སོས་ཀའི་རྩི་ཐོག་ལྟར་སྤྲུལ་སྐུ་གྲངས་མེད་འབྱུང་བ། སྤྱད་
དུ་མེད་པ་ཆུ་ཟླ་ལྟར་འདུ་བྱེད་དང་མཚན་མ་ལ་མི་སྤྱད་པ། རང་རིག་མངོན་དུ་
ཤར་བ་བྱ་ཕོ་མ་རོག་གུ་ལྟར་དོན་མ་མཐོང་བ་མེད་པ། རིག་པ་གདེང་དུ་གྱུར་པ་
ཡི་གེ་ཨ་ལྟར་སྐྱེ་འགག་མེད་པའི་དོན་རྟོགས་པ། འཆོར་བ་མེད་པ་གར་སྦྱིན་ལ་
སྦྲང་བུ་ཆགས་པ་ལྟར་དོན་དམ་པ་མི་འཆོར་བ། གཙོ་འཁོར་དབྱེ་བས་མི་ཕྱེད་པ་
འོ་མ་ཆུ་དང་འདྲེས་པ་ལྟར་གང་ལའང་དབྱེ་བ་མི་མངའ་བ། དབྱིངས་ཡེ་འདུ་འབྲལ་
མེད་པ་ནམ་མཁའ་དང་རྒྱ་མཚོ་ལྟར་ཐམས་
ར་ཐམས་ཅད་དབྱིངས་དང་ཡེ་ཤེས་སུ་གསལ་བ།
ཡེ་ཤེས་དང་རིག་པ་འདུ་འབྲལ་མེད་པ་མར་དང་མེ་ལྟར་མ་རིག་པ་མེད་པ།
བོན་སེམས་འདུ་འབྲལ་མེད་པ་ཆུ་ཟླ་ལྟར་དབྱེ་བས་མི་ཕྱེད་པ། ཀུན་གཞི་དང་རིག་
པ་འདུ་འབྲལ་མེད་པ་ནམ་མཁའ་དང་ཉི་མ་ལྟར་ཐུགས་རྗེ་ཀུན་ལ་ཁྱབ་པ།
ཐབས་ཤེས་འདུ་འབྲལ་མེད་པ་ས་གཞི་དང་ཆུ་བོ་ལྟར་ཤེས་རབ་ལས་ཀུན་འབྱུང་བ།
ངང་དང་རང་བཞིན་ལ་འདུ་འབྲལ་མེད་པ་མེ་ལོང་དང་གཟུགས་བརྙན་ལྟར་དོན་
དམ་ལས་མི་འདའ་བ། ཤེས་རབ་ཀྱི་རྩལ་འབྱོངས་པ་བྱ་ཁྱུང་གི་བུ་ལྟར་གང་ལའང་
ཐོགས་པ་མེད་པ། སྐྱེ་ཤི་མེད་པ་གཡུང་དྲུང་ལྟར་དུས་གསུམ་དུ་འགག་པ་མེད་པ།
བསམ་པ་བཟང་པོ་གསེར་ལྟར་དོན་ལ་མི་འགྱུར་བ། མི་གཙང་དྲི་མ་སེལ་བ་ཚན་
ཆབ་ལྟར་མ་དག་པ་མེད་པ། ངེས་པའི་དོན་རྟ་རྒོད་འདུལ་བ་ལྟར་བོན་ཐམས་ཅད་
དེས་ཞིང་ངེས་པ། དངོས་པོ་མེད་པ་ལས་དངོས་པོ་འབྱུང་བ་མེ་ལོང་དང་ཆུ་ཟླ་
ལྟར་སེམས་ཀྱི་མཚན་ཉིད་ལ་མཁས་པ། མེད་པའི་སྐུ་ལས་ཡོད་པའི་སྙིང་པོར་བསྟན་
པ་མ་ལས་བུ་བྱུང་བ་ལྟར་ཐབས་ཤེས་ལས་ཡང་དག་གི་འབྲས་བུ་འབྱུང་བ།
315



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གསང་བའི་ཐེ་ཟེར་སྦུབས་སུ་ནུབ་པ་རྟ་གླང་ལྟ་བུ་ནི་ཐམས་ཅད་སྲས་སུ་མཁྱེན་པ།
ཡེ་ཤེས་ཀྱི་སྤྲུལ་པས་གཙོ་ལ་འཁོར་གྱིས་བསྐོར་བ་ནི་སྤྲུལ་པ་ལ་ཅིས་ཀྱང་བསྐྱེད་
དུ་མེད་པ། མདུན་རྒྱབ་མི་མངའ་བ་འོད་སྐུ་ལྟར་བྱམས་སྡང་མེད་པ། དོན་དང་
གཏན་ཚིགས་སྐྱོན་ཅན་རྐུན་དོང་དུ་བཅུག་པ་ལྟར་ལེགས་ཉེས་ཀྱི་དོན་འཛིན་པ།
དོན་གང་ལའང་བཅོས་སུ་མེད་པ་མེ་ཏོག་ལྟར་རང་བཞིན་ཉིད་དུ་རྟོགས་པ་དང་
གྱ་གཉིས་ཏེ་ཁམས་བརྒྱད་ལས་སོ། །སངས་རྒྱས་དེའི་གསུང་ལ་བོན་སྒོ་བརྒྱད་ཁྲི་
བཞི་སྟོང་དུ་སྤྲོ་ཞིང་གསུངས། ཅི་ལྟར་ན་འདོད་ཆགས་ལས་གྱུར་པའི་ཉོན་མོངས་
པ་ཉི་ཁྲི་ཆིག་སྟོང་གི་གཉེན་པོར་འདུལ་བ་མདོ་ཡི་བོན་སྒོ་ཉི་ཁྲི་ཆིག་སྟོང་གསུངས་ཏེ།
དེ་ཡང་སྤང་བྱ་ལ་བསྟན་པ་འདུལ་བ་ཁྲི་ཕྲག །བླང་བྱ་ལ་བསྟན་པ་འདུལ་བ་ཁྲི་
ཕྲག །སྤང་བླང་དབྱེར་མེད་ལ་བསྟན་པ་འདུལ་བ་སྟོང་ཕྲག་གསུངས། ཞེ་སྡང་
ལས་གྱུར་པའི་ཉོན་མོངས་པ་ཉི་ཁྲི་ཆིག་སྟོང་གི་གཉེན་པོར་རྒྱས་པ་འབུམ་གྱི་
བོན་སྒོ་ཉི་ཁྲི་ཆིག་སྟོང་གསུངས་ཏེ། དེ་ཡང་ལྟ་བ་ལ་བསྟན་པ་འབུམ་སྡེ་ཁྲི་
ཕྲག །སྤྱོད་པ་ལ་བསྟན་པ་འབུམ་སྡེ་ཁྲི་ཕྲག །ལྟ་སྤྱོད་ཟུང་འབྲེལ་ལ་བསྟན་པ་འབུམ་
སྡེ་སྟོང་ཕྲག་གསུངས། གཏི་མུག་ལས་གྱུར་པའི་ཉོན་མོངས་པ་ཉི་ཁྲི་ཆིག་སྟོང་གི་
གཉེན་པོར་མངོན་པ་མཛོད་ཀྱི་བོན་སྒོ་ཉི་ཁྲི་ཆིག་སྟོང་གསུངས་ཏེ། དེ་ཡང་ཐབས་
ལ་བསྟན་པ་མངོན་པ་ཁྲི་ཕྲག །ཤེས་རབ་ལ་བསྟན་པ་མངོན་པ་ཁྲི་ཕྲག །ཐབས་
ཤེས་དབྱེར་མེད་ལ་བསྟན་པ་མངོན་པ་སྟོང་ཕྲག་གསུངས། དུག་གསུམ་ཆ་སྙོམས་
པ་ཉི་ཁྲི་ཆིག་སྟོང་གི་གཉེན་པོར་སྔགས་
ས་སེམས་རྒྱུད་ཀྱི་བོན་སྒོ་ཉི་ཁྲི་ཆིག་སྟོང་
གསུངས་ཏེ། དེ་ཡང་བསྐྱེད་རིམ་ལ་བསྟན་པ་རྒྱུད་སྡེ་ཁྲི་ཕྲག །རྫོགས་རིམ་ལ་བསྟན་
པ་རྒྱུད་སྡེ་ཁྲི་ཕྲག །བསྐྱེད་རྫོགས་ཟུང་འབྲེལ་ལ་བསྟན་པ་རྒྱུད་སྡེ་སྟོང་ཕྲག་གསུངས་
པའོ། །ཐུགས་ལ་མཁྱེན་པའི་ཡེ་ཤེས་དྲུག་ཅུ་རྩ་གཅིག་འབར་བ་སྟེ། དེ་ཡང་སྐུ་
36



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སྟོང་པ་ཉིད་ཀྱི་ཡེ་ཤེས་བཞི། གསུང་སྟོང་པ་ཉིད་ཀྱི་ཡེ་ཤེས་བཞི། ཐུགས་སྟོང་པ་
ཉིད་ཀྱི་ཡེ་ཤེས་བཞི་དང་བཅུ་གཉིས། སྐུ་མེ་ལོང་ལྟ་བུའི་ཡེ་ཤེས་བཞི། གསུང་མེ་
ལོང་ལྟ་བུའི་ཡེ་ཤེས་བཞི། ཐུགས་མེ་ལོང་ལྟ་བུའི་ཡེ་ཤེས་བཞི་དང་ཉེར་བཞི།
སྐུ་མཉམ་པ་ཉིད་ཀྱི་ཡེ་ཤེས་བཞི། གསུང་མཉམ་པ་ཉིད་ཀྱི་ཡེ་ཤེས་བཞི། ཐུགས་
མཉམ་པ་ཉིད་ཀྱི་ཡེ་ཤེས་བཞི་དང་སོ་དྲུག །སྐུ་སོ་སོར་རྟོགས་པའི་ཡེ་ཤེས་བཞི།
གསུངས་སོ་སོར་རྟོགས་པའི་ཡེ་ཤེས་བཞི། ཐུགས་སོ་སོར་རྟོགས་པའི་ཡེ་ཤེས་བཞི་
དང་ཞེ་བརྒྱད། སྐུབྱ་བ་གྲུབ་པའི་ཡེ་ཤེས་བཞི། གསུང་བྱ་བ་གྲུབ་པའི་ཡེ་ཤེས་བཞི།
ཐུགས་བྱ་བ་གྲུབ་པའི་ཡེ་ཤེས་བཞི་དང་དྲུག་ཅུ། ཁྱབ་པ་ཆེན་པོའི་ཡེ་ཤེས་དང་
དྲུག་ཅུ་རྩ་གཅིག་སྟེ་བདལ་འབུལ་ལས་བཤད་དོ། །དེ་བཞིན་སངས་རྒྱས་ཀྱི་ཡོན་
ཏན་ནི་ཡིད་བཞིན་གྱི་ནོར་བུའི་ཚུལ་ལྟར་དགོས་འདོད་ཐམས་ཅད་ཡིད་བཞིན་
དུ་འགྲུབ་པ་དང་། ཕྲིན་ལས་འབད་རྩོལ་མེད་པར་ལྷུན་གྱིས་གྲུབ་པ་སྟེ། དེ་ལྟ་བུ་
མཚན་དཔེ་ཡོན་ཏན་གྱི་བདག་ཉིད་དུ་གྱུར་པ་འོད་དཔག་ཏུ་མེད་པའི་ལྷ་ཚོགས་
ལ་ཕྱག་འཚལ་ལོ། །ཞེས་པའོ། །བཞི་པ་ལ་གསུམ། ཐལ་མོ་སྦྱར་ནས་མཚན་བརྗོད་
པའི་ཡོན་ཏན། མདུན་དུ་བསམ་ནས་གསོལ་བ་གདབ་པའི་ཡོན་ཏན། མཚན་
ཐོས་ནས་ལུས་ངན་མི་ལེན་པའི་ཡོན་ཏན་དྲན་པའོ། །དང་པོ་ནི། དད་པས་ཐལ་
མོ་སྦྱར་བྱས་ནས།། ཁྱེད་མཚན་ལན་གཅིག་བརྗོད་པ་ན།། ཐུགས་རྗེ་གློག་ཞགས་
མྱུར་པོ་ཡིས།། གནས་ངན་མི་གཏོང་འདྲེན་མཛད་པ།། འོད་དཔག་མེད་ལ་ཕྱག་
འཚལ་ལོ། །ཞེས་པ་སྟེ། གང་ཞིག་ཡིན་ཀྱང་རུང་སྟེ་བདེ་བ་ཅན་གྱི་ཞིང་གི་ཡོན་ཏན་
ཐོས་ནས་རབ་ཏུ་དད་པས་ལག་གཉིས་ཐལ་མོ་སྦྱར་བར་བྱས་ཏེ་འོད་དཔག་མེད་
པ་ཁྱེད་ཀྱི་མཚན་ལན་གཅིག་བརྗོད་པ་ན། མགོན་པོ་དེས་ཐུགས་རྗེའི་གློག་ཞགས་
མྱུར་པོ་རྐྱང་པ་མཛད་པ་ཡིས་གནས་ངན་འཁོར་བའི་གཡང་སར་མི་གཏོང་བར་
37



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མྱུར་དུ་བདེ་བ་ཅན་གྱི་ཞིང་དུ་འདྲེན་པར་མཛད་པ་སྟེ། དེ་ཕྱིར་འོད་དཔག་མེད་
ལ་སྒོ་གསུམ་གུས་པས་ཕྱག་འཚལ་ལོ། །ཞེས་པའོ། །གཉིས་པ་ནི། ཁྱོད་ཉིད་བདག་
མདུན་བསམ་བྱས་ནས། ཁྱེད་ལ་མོས་པས་གསོལ་བཏབ་ན།། ནམ་ཡང་ཐུགས་
རྗེས་མི་འདོར་བར།། ཁྱེད་ཀྱི་ཞིང་ཁམས་སྐྱེ་བ་གསུངས།། འོད་དཔག་མེད་ལ་ཕྱག་
འཚལ་ལོ། །ཞེས་པ་སྟེ། འོད་དཔག་མེད་པ་ཁྱེད་ཉིད་བདག་གི་མདུན་དུ་མངོན་
སུམ་པ་ཉིད་དུ་བཞུགས་ཡོད་བསམ་པར་བྱས་ནས་ཁྱེད་ལ་སྙིང་ཁུང་རུས་པའི་གཏིང་
ནས་མོས་པས་གསོལ་བ་དྲག་པོ་བཏབ་པར་བྱས་ན། དུས་ནམ་ཡང་ཁྱེད་ཀྱི་ཐུགས་
རྗེས་མི་འདོར་བར་ཐུགས་བརྩེ་བའི་རྗེས་སུ་བཟུང་ནས་ཚེ་འཕོས་མ་ཐག་ཁྱེད་ཀྱི་
ཞིང་ཁམས་བདེ་བ་ཅན་དུ་སྐྱེ་བ་གསུངས་ཏེ། རྒྱུད་མཆོག་ལས། རྫོགས་པའི་སངས་
རྒྱས་འོད་དཔག་མེད་པའི་ལྷ།། རང་གི་མདུན་གྱི་མཁའ་ལ་བྱོན་པ་མོས།། གང་གིས་
སངས་རྒྱས་བློ་ཡིས་མོས་བྱེད་ན། དེར་འདུན་རྫོགས་པའི་སངས་རྒྱས་མངོན་སུམ་
འབྱོན།། གསོལ་བ་བཏབ་ན་ཐུགས་རྗེ་བརྩེ་བས་གཟིགས།། ཞེས་གསུངས་པས།
དེ་ཕྱིར་འོད་དཔག་མེད་ལ་སྒོ་གསུམ་གུས་པས་ཕྱག་འཚལ་ལོ། །ཞེས་པའོ། །གསུམ་
པ་ནི། ཁྱེད་མཚན་ལན་གཅིག་ཐོས་གྱུར་ན།། མ་དག་ལུས་སུ་མི་སྐྱེ་ཞིང་། རིགས་
བཟང་ལྷ་མིའི་ལུས་བརྒྱུད་དེ།། ཁྱེད་ཀྱི་འཁོར་དུ་སྐྱེ་བར་གསུངས།། འོད་དཔག་
མེད་ལ་ཕྱག་འཚལ་ལོ། །ཞེས་པ་སྟེ། རྒྱལ་བ་འོད་དཔག་མེད་པ་ཁྱེད་ཀྱི་མཚན་
ལན་གཅིག་ཐོས་པར་གྱུར་ནའང་། དེ་ནས་བཟུང་སྐྱེ་བ་དང་ཚེ་རབས་ཐམས་ཅད་
དུ་མ་དག་པ་མོ་ལུས་དང་རྟ་བཤའ་གཏོར་ལེན་རོ་ཁུར་སོགས་ཀྱི་ལུས་སུ་མི་སྐྱེ་ཞིང་།
རིགས་བཟང་པོ་རྒྱལ་རིགས་ལྟ་བུའམ་ལྷ་མིའི་ལུས་རྟེན་ཁྱད་པར་ཅན་བརྒྱུད་དེ་
ཁྱེད་ཀྱི་འཁོར་དུ་སྐྱེ་བ་གཞན་ལུགས་ཀྱི་འོད་མདོ་སོགས་ལས་གསུངས་ཤིང་།
རང་ལུགས་ཀྱི་རིན་པོ་ཚེ་རྨད་དུ་བྱུང་བའི་རྒྱུད་ལས་ཀྱང་། རྫོགས་པའི་སངས་རྒྱས་
318



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འོད་དཔག་མེད་པའི་སྐུ།། འོད་ཟེར་མཐའ་ཡས་འགྲོ་ལ་ཁྱབ་པའི་ལྷ།། ཐུགས་རྗེ་
བརྩེ་བའི་སྙིང་རྗེ་ཚད་མེད་པ།། རྟག་ཏུ་འགྲོ་བའི་དོན་ལ་ཐུགས་བསྐྱེད་ནས།།
འདས་དང་མ་འོངས་ད་ལྟ་དུས་གསུམ་དུ།། འགྲོ་བ་མ་ལུས་སྐྱོབ་པ་བྱེད་པའོ། །ཞེས་
གསུངས་པས། དེ་ཕྱིར་འོད་དཔག་མེད་ལ་སྒོ་གསུམ་གུས་པས་ཕྱག་འཚལ་ལོ། །ཞེས་
པའོ། །དེ་ལྟར་མཚན་ཐོས་པའི་ཕན་ཡོན་སོགས་ལ་ཐེ་ཚོམ་དང་བྲལ་བར་བྱས་ནས་
དད་པ་བརྩེ་གཅིག་ཏུ་བྱེད་པ་གལ་ཆེ། རང་རེ་རྣམས་གནས་ངན་འཁོར་བ་འདིར་
ཡང་ཡང་འཁོར་ཞིང་སྡུག་བསྔལ་བཟོད་དཀའ་བ་དག་གིས་མནར་མནར་བའི་
རང་བཞིན་དུ་གྱུར་པ་མི་ཤེས་ནས་སྡུག་བསྔལ་ལ་དགའ་དགའ་ལྟར་དང་ལེན་བྱེད་
པ་འདི། བདེན་ངེས་སངས་རྒྱས་ཀྱི་བཀའ་ལ་ཐེ་ཚོམ་བྱས། འཁྲུལ་སྣང་སྒྱུ་མའི་
བསླུ་བྲིད་ལ་བདེན་པར་བཟུང་ནས་བསམ་པ་གོ་ལོག །ལག་ལེན་རྒྱབ་བསྣོལ་དུ་
སོང་བས་ལན། དེའི་ཕྱིར་ན་དད་པ་མེད་པའི་མི་དག་ལ། དཀར་པོའི་ས་བོན་འབྱུང་
བ་མི་འགྱུར། ད་གཟོད་འཆི་བའི་དུས་བྱུང་དུས་སུའང་བླ་མ་ཞིག་འབོད་ནས་དེས་
ཀྱང་འོད་དཔག་མེད་ལ་དད་པར་བྱེད་ནས་འཕོ་བ་ཞིག་འདེབས་པ་ལས་གཞན་
ཅིའང་བྱ་རྒྱུ་མི་རྙེད། དེའི་ཚེ་རང་གིས་བླ་མ་ལ་དད་པ་དང་། བླ་མས་འོད་དཔག་
མེད་ལ་དད་པ་བྱེད་དགོས་ན། རང་གི་དད་པའི་འབྲེལ་ཐག་ཆད་ཕྱིན་ཆད་བླ་མས་
དུད་འགྲོ་སྣ་ནས་ཁྲིད་ཁྲིད་དམ་བཙན་ཐབས་སུ་དག་པའི་ཞིང་ཁམས་སུ་རྡོ་འཕེན་
འཕེན་བྱེད་རྒྱུ་ཨི་ཡོད་ན། དེས་ན་གཙོ་ཆེ་རང་ཁོ་ན་ལ་རག་ལས་ཤིང་རང་ལ་དད་
མོས་ཞིག་ཡོད་ན་བླ་མས་ཀྱང་ཐུགས་རྗེས་ཟིན་པ་བལ་ཕུང་དུ་ལྕགས་ཀྱུས་བཏབ་
པ་དང་འདྲ། འཇིག་རྟེན་པའི་ཁ་སྐད་ལའང་རང་རིན་པོ་ཆེས་མ་སྐྱོབ་ན་རོག་ར་
མ་མགོས་མི་སྐྱོབ་ཟེར་བ་ལྟར་དང་། གཤེན་རབ་མཐུ་བསྡོང་དཔུང་བསྡོང་ཟེར་
བ་ལྟར་ཡིན། རང་རེ་རྣམས་ཧ་ཅང་སེམས་རྒོད་ཚེ་ནས་ལོག་ལྟ་དང་ཐེ་ཚོམ་འདིས་
319



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྔར་ཡང་ཕུང་ཟིན་ད་ཡང་ཕུང་ཉན་ཡོད་པས་གང་ལའང་ཡིད་ཆེས་བསྐྱེད་པ་
གལ་ཆེའོ། །དེས་ན་ཕྱག་འཚལ་ལུགས་ནི། ཐལ་མོ་གཉིས་ཀྱི་བར་དུ་ཡིད་བཞིན་
ནོར་བུ་ཡོད་པ་བསམ་ལ་ཕྱག་རྒྱ་སྤྱི་བོར་བཞག་པས། དེ་ལས་མཆོད་རྫས་སྣ་ཚོགས་
འོད་ཟེར་གྱི་ཚུལ་དུ་འཕྲོས་ནས་སངས་རྒྱས་ཐམས་ཅད་ཀྱི་སྐུ་ལ་མཆོད་པས།
རང་གཞན་སེམས་ཅན་ཐམས་ཅད་ཀྱི་ལུས་ཀྱི་ལས་སྒྲིབ་ཐམས་ཅད་བྱང་ནས།
སངས་རྒྱས་ཀྱི་དབུའི་གཙུག་ཏོར་བལྟར་མི་མངོན་པ་ལ་སོགས་མཚན་བཟང་སོ་
གཉིས་རང་གི་ལུས་ལ་རྫོགས་བྱུང་བསམ། དེ་བཞིན་དུ་མགྲིན་པར་བཞག་ནས་
སངས་རྒྱས་ཀྱི་གསུང་ལ་མཆོད་པས་ངག་གི་ལས་སྒྲིབ་ཐམས་ཅད་བྱང་ནས།
གསུངས་དབྱངས་ཡན་ལག་དྲུག་ཅུའམ་བོན་སྒོ་བརྒྱད་ཁྲི་རང་གི་ངག་ལ་འཆར་
བྱུང་བསམ། དེ་ནས་སྙིང་གར་བཞག་ནས་སངས་རྒྱས་ཀྱི་ཐུགས་ལ་མཆོད་པས་
ཡིད་ཀྱི་སྒྲིབ་པ་བྱང་ནས། ཡེ་ཤེས་དྲུག་ཅུ་རྩ་གཅིག་རང་རྒྱུད་ལ་རྟོགས་བྱུང་བསམ།
དེ་ནས་དཔྲལ་བ་ལག་མཐིལ་གཉིས་པུས་མོ་གཉིས་དང་ལྔ་པོ་ས་ལ་ཕབ་པས།
ཉོན་མོངས་དུག་ལྔའི་ལས་སྒྲིབ་བྱང་ནས། སངས་རྒྱས་ཐམས་ཅད་ཀྱི་ཡོན་ཏན་
ཐམས་ཅད་ཐོབ་བྱུང་བསམ། ཡང་ལག་པ་གཉིས་ཀྱི་ཁ་ཡར་ཕྱོགས་ནས་རྐེད་
པ་བསྲང་ལ་སྔར་ལྟར་དལ་བུས་འཚལ། ངག་ཏུ་སྤྲུལ་སྐུའི་ཞིང་སྨོན་དང་ ལོངས་
སྐུའི་ཞིང་སྨོན་གཉིས་ཀྱི་ཕྱག་གི་ཡན་ལག་ཚར་གསུམ་རེ་ཙམ་དབྱངས་ལ་བསྐྱོན་
ནས་འདོན་ནོ། །
གཉིས་པ་ཞེ་སྡང་གི་གཉེན་པོ་བཤགས་སྦྱོང་བྱེད་པ་ལ་གསུམ། སྡིག་པ་སྤྱིའི་སྒོ།
སྡོམ་གསུམ་གྱི་བཅས་ལྟུང་། སྡོམ་མེད་ཀྱི་ཉེས་བྱས་སོ། །དང་པོ་ནི། ཐོག་མ་མེད་
ནས་ད་ལྟའི་བར།། མཚམས་མེད་ལྔ་དང་ཉེ་བ་ལྔ། ལྕི་བཞི་ལོག་བརྒྱད་འཁྲུལ་པ་དགུ།
མི་དགེ་སྡིག་བཅུ་བསགས་པ་བཤགས།། ཞེས་པ་སྟེ། ཐོག་མ་མེད་པའི་དུས་ནས་
320



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ད་ལྟར་འདི་ལ་མ་ཐུག་གི་བར་དུ། མཚམས་མེད་ཀྱི་ལས། ཕ་བསད་པ། མ་བསད་པ།
བུ་ཚ་བསད་པ། སློབ་བུ་བསད་པ། འཕགས་པ་དགྲ་བཅོམ་པ་བསད་པ་དང་ལྔ་
ནི་ཚེ་འཕོས་མ་ཐག་ཏུ་བར་དོ་མེད་པ་དམྱལ་བ་མནར་མེད་དུ་སྐྱེ་བའི་ལས་ཡིན།
གཞན་ཡང་ང་རྒྱལ་བའི་སྐུ་ལ་ངན་སེམས་ཀྱི་ཁྲག་འབྱིན་པ། དགེ་འདུན་གྱི་སྡེ་དཀྲུགས་པ།
དྲང་སྲོང་རྨ་མེད་སུན་ཕྱུང་བ། བླ་མའམ་སྦྱིན་བདག་དད་པ་ཅན་བསླུས་པ།
དྲང་སྲོང་མ་ཕབ་པ་རྣམས་ཀྱང་མཚམས་མེད་དང་ཉེས་པ་མཚུངས་པ་གསུངས་
སོ། བོན་གཤེན་བསད་པ། རྟེན་གསུམ་རབ་གནས་ཅན་བཤིག་པ། བསྟན་པ་
གཤེ་བ། བསྟན་པར་ཞུགས་པ་བསད་པ། མཆེད་གྲོགས་ལ་རྩ་བའི་དམ་ཚིག་ཉམས་
པ་ལྔ་མཚམས་མེད་ལ་ཉེ་བའི་ཉེ་བ་ལྔ བླ་མའི་ཐུགས་དཀྲུགས་པ། སྡིག་པའི་གྲོགས་
བྱེད་པ། དད་པ་ཅན་གྱི་ཚོགས་བཅག་པ། ཁས་བླངས་པ་ལས་ལྡོག་པ་བཞི་ནི་ཉེས་
པ་ཤིན་ཏུ་ལྕི་བའི་ལྕི་བ་བཞི། རི་བོ་རྩེ་ནས་ཀུས་འདེབས་པ། ནགས་ཚལ་ལ་མེ་
གཏོང་ག ཆུ་བོ་གལ་དུ་བསྒྱུར་བ། ལུང་ལོག་པར་བསྟན་པ། སྲོག་གི་ལྡོམ་པོ་བྱེད་པ།
ཡུལ་དུ་འཐབ་བརྩོད་སློང་བ། རྒྱུ་འབྲས་ཁྱད་དུ་བསད་པ། མ་ལ་མངལ་སྤྱད་པ་
རྣམས་ནི་ལོག་པའི་སྤྱོད་པ་བརྒྱད་དོ། །རྨི་ལམ་འཁྲུལ་པ་ལ་བདེན་པར་འཛིན་པ།
ཡིད་བསླུ་བའི་རྗེས་སུ་སེམས་ཤོར་བ། རྣམ་པ་འཚེ་བ་རྒན་སོགས་ལ་ཐོ་འཚམས་པ།
འཁོར་བ་ལ་ཆགས་ཤིང་ཞེན་ཆེ་བ། གདུང་སེམས་ཀྱིས་བུ་གཉེན་དང་འབྲལ་མི་
ཕོད་པ། ཟང་ཟིང་ཡོད་བྱད་ལ་ཞེན་ཆགས་ཆེར་གྱུར་པ། ཡུལ་ལ་ཆགས་ནས་བློས་
གཏོང་མི་ཕོད་པ། སྔོན་ལས་ངན་པའི་འཕྲོ་བཙན་པ། བྱ་བ་ཟིན་མེད་ཀྱི་འཁྲུལ་
པའི་རླུང་གིས་གཡེང་བ་རྣམས་ནི་འཁྲུལ་པའི་བློ་དགུ་ཟེར་ཏེ་མཛོད་ལས་སོ། །མི་
དགེ་སྡིག་བཅུ་ལས། སྲོག་གཅོད་ནི། སེམས་ཅན་བེམ་རིག་ཕྲལ་བའི་ལས་བྱེད་
པ་སྟེ། ཕ་མ་ལ་སོགས་བསད་པ་ནི་མཚམས་མེད་ཀྱི་ལས་ཏེ་སྡིག་པ་ཚབས་ཆེན་ཡིན།
321



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སོགས་
ཞེ་སྡང་གིས་མི་གཅིག་ལ་གཅིག་གིས་མཚོན་བརྒྱབ་ནས་བསད་ན་བསད་མཁན་
ཤི་མ་ཐག་དམྱལ་བར་སྐྱེ་བ་གདོན་མི་ཟ་གསུངས། འབྲི་དང་མཛོ་མོ་བ་མོ་ལ་སོག
ཞོ་འོ་འཐུང་འཐུང་མར་ཟོས་ཟོས་པའི་མཐར་བསད་ནས་ཤ་ཁྲག་བཟའ་བ་ནི་ཕ་
མ་བསད་ནས་ཤ་ཁྲག་ཟ་བ་དང་ཁྱད་མེད་དེ་སྡིག་ཆེ་བ་སྨོས་ཅི་དགོས། མཛོ་མོའི་
རྟེའུ་ལེ་སོགས་མ་འོ་ཁམ་གང་ནུ་ལང་མེད་པར་དེའི་ཟ་སྐལ་འཐུང་སྐལ་ཐམས་ཅད་
ཕྲོག་ནས་ཁོ་ར
་རང་ཡང་བསད་ནས་ཤ་ཁྲག་བཟའ་བ་འདིའང་སྡིག་ཚབས་ཆེན་མིན་
ན་ཅི་ཡིན། ཁྱད་པར་བླ་གྲྭ་འཚོགས་སར་གཡག་གམ་ར་ལུག་ལ་སོགས་བཤའ་བ་ནི།
སྡིག་པ་རྔམ་པོ་ཆེ་ཡིན་ཏེ་མི་རེ་ལ་སེམས་ཅན་རེ་བསད་པའི་སྡིག་པ་འབྱུང་།
མི་ཤི་བའི་རྗེས་སུ་སེམས་ཅན་བསད་ནས་སེར་འཚོགས་བྱེད་པ་ནི་ཚེ་འདས་དེ་ལ་
གནོད་པ་ཆེན་པོ་སྐྱལ་བ་ཡིན་ཏེ་སྡིག་པ་དེས་ཚེ་འདས་དམྱལ་བར་འཕེན་ངེས།
ཞེ་སྡང་གིས་ལྡི་ཤིག་བསད་པའང་སྡིག་ཆེ་སྟེ་དམྱལ་བ་བསྡུས་འཇོམས་སུ་སྐྱེ་བ་
གསུངས། ར་ལུག་ལ་སོགས་པའི་ཚེ་ཐར་བསད་པ་ནི་དགེ་བའི་བཤེས་གཉེན་རེ་
བསད་པའི་སྡིག་པ་ཡོད། ཉེས་མེད་རི་དྭགས་བསད་པ་འདི་ཚོ་དམྱལ་བར་མིན་
པའི་འགྲོ་ས་མེད། ལར་ཡང་རི་དྭགས་ནི་གཞི་བདག་རྣམས་ཀྱི་སྒོ་ཟོག་ཡིན་ཕྱིར་
དེས་གནོད་ལན་སྐྱལ་ནས་མི་ལ་ན་ཚ། ཞིང་ལ་བཙའ་སད། ཕྱུགས་ལ་གོད་ཁ་ལ་
སོགས་འབྱུང་། ཐ་ན་སེམས་ཅན་གྱི་འོ་མ་ཡན་ཆད་སྐམ། ཟས་ལ་བཅུད་མེད།
མི་ལ་བསེ་རག་འཁོར། མཐར་མུག་གྲིར་ཤི་བ་མང་། སྤྱིར་སེམས་ཅན་གཅིག་གི་
སྲོག་གཅོད་ཀྱང་སྲོག་ལན་ལྔ་བརྒྱ་འཇལ་དགོས་ཤིང་། སྔར་སྟོན་པ་ཤེས་རབ་གསལ་
ལ་རྒྱལ་པོ་གདུག་པ་ཅན་གཅིག་གིས་ཕྲག་དོག་བྱས་ནས་མགུལ་ལ་མཚོན་བརྒྱབ་
པས་མ་ཆོད་པ་ལ། བླ་མའི་ཞལ་ནས། ངས་སྔོན་ཚེ་ཆུའི་ནང་གི་སྲོག་ཆགས་ཕྲ་མོ་
གཅིག་བསད་པའི་སྲོག་གི་ལན་ཆགས་ཡོད་པས་སྐེ་ཆུ་བལ་གྱིས་བསྒྲིས་ལ་ཆོད་ཅིག་
322



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གསུངས། དེ་ལྟར་བྱས་པས་དབུ་ཆོད་པར་བཤད། དེ་ལའང་རང་གིས་བསད་པ།
གཞན་ལ་བསད་བཅོལ་བ། གཞན་བསད་པ་ལ་ཡི་རང་ཕུལ་བ་ཐམས་ཅད་དམྱལ་
བར་སྐྱེ་བའི་ལས་ཡིན། དིང་སང་འགའ་རེས་ང་ལ་སྲོག་གཅོད་ཀྱི་སྡིག་པ་མེད་ཟེར་
འོང་འདུག་སྟེ། སྲོག་གཅོད་ཀྱི་སྡིག་པ་མེད་ན་ཤ་མི་བཟའ། རྩམ་པ་མི་བཟའ།
གོས་མི་གྱོན། རྐང་པ་ས་ལ་མི་རེག་མཁན་ཞིག་ཡིན་དགོས་འདུག །དེ་འདྲ་ཡིན་
ན་སྲོག་གཅོད་ཀྱི་སྡིག་པས་མི་གོས་ཤས་ཆེ། བླ་གྲྭ་སོགས་འབྲོག་ལ་གདུལ་བྱ་ཕེབ་
ནས་གཡག་འབྲི་ར་ལུག་གང་བྱུང་ཐམས་ཅད་བཤའ་རར་ཕབ་པ་འདི་དམྱལ་བའི་
བཤའ་དཔོན་ལས་ཀྱང་འཇིགས་འདུག །དེ་འདྲ་དེ་བླ་སེར་གྱི་གཟུགས་སུ་ཡོད་
ཀྱང་ལས་འཕྲོ་གང་འདྲ་ཡིན་ཤེས་པ་མི་འདུག་སྟེ། སྔར་བླ་མ་ལྷ་སྒོམ་བཞུགས་པའི་
བྲག་གཅིག་ལ་ཁྲུ་གཅིག་ཡོད་པ་དེས་ཉིན་རེ་བཞིན་སེམས་ཅན་མང་པོ་བསད་ཀྱིན་
མཐར་ཚེ་འཕོས་དུས། བླ་མས་གར་སྐྱེ་གཟིགས་པས་བླ་མ་འདུལ་ཞིང་ཚེ་ལ་མངོན་
ཤེས་རྫུ་འཕྲུལ་ཀྱང་བག་རེ་ཡོད་པ་རྟ་བརྒྱ་གཡག་སྟོང་བཟའ་མཁན་ཞིག་ཏུ་སྐྱེས།
དེ་ནས་ཚེ་འཕོས་ནས་གར་སྐྱེས་གཟིགས་པས་སྦྲུལ་གཅིག་ཏུ་སྐྱེས་ནས་སྲོག་ཆགས་
མང་པོ་ལ་གནོད་པ་སྐྱལ་བ་འདུག་པས། དེར་བླ་མའི་ཞལ་ནས། སྡིག་པའི་ཁ་མ་
གང་པ་འདི་ཚོ་བླ་མའི་གཟུགས་སུ་སྐྱེས་ནས་ཀྱང་ལས་ངན་བསག་འདུག་ཨ་ཙ་མ་
གསུངས། མ་བྱིན་པ་ལེན་པ་ནི་གཞན་གྱི་ནོར་རྫས་རྐུ་བའམ་འཕྲོག་པ་ལ་སོགས་
ཡིན་ཏེ། དེ་དག་ལས་དགེ་འདུན་པ་སྤྱིའི་ཟོག་སོགས་ལ་འདོད་པས་ལེནཔ་ནི།
མེ་མུར་འགོམ་པ་དང་ཁྱད་མེད། དེ་བཞིན་དཀོན་མཆོག་མཆོད་པའི་རྫས་རྟེན་
གསུམ་བཞེངས་པའི་ཆ་རྐྱེན་དག་རྐུས་པ་ནི་ཕྱི་མ་སྡུག་བསྔལ་བཅུ་དྲུག་གནས་སུ་
སྐྱེ་གསུངས། ཁྱད་པར་ངེད་ཚོ་བླ་གྲྭ་རྣམས་ཀྱིས་གཤིན་དཀོར་བཟའ་བ་འདི་ཇག་
པ་རྟ་ཐོག་ནས་བཟའ་བ་ལས་ཀྱང་ཚབས་ཆེ་འདུག་སྟེ། ཇག་པས་ཚེ་འདི་ལས་ཕྱི་
323



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པར་གནོད་སྐྱལ་མི་ནུས་ཏེ་གནོད་ཚབས་ཆུང་། རང་རེས་ཕྱི་མར་ངན་སོང་གི་
འཇིགས་པ་ལ་སྐྱོབ་པའི་ཁུར་ལེན་ནས་ནོར་ལེན་པ་འདི་ཕྱི་མར་ཕན་མ་ཐོགས་ན་
དེ་ལས་གནོད་ཚབས་ཆེ་བ་ཅི་ཡོད། སྔར་གུ་རུ་དང་ཨ་བ་འགའ་ཇག་ལ་སོང་བའི་
ལམ་གཅིག་ན་གུ་རུའི་སྤྱན་ཆབ་མང་དུ་གཏོང་བ་ལ། རོག་པོ་རྣམས་ན་རེ། ཅི་ལགས་
ཇག་མི་ཁུག་པ་ཨི་ཡིན་ཞུས་པས། ཇག་དང་ཁུག་པ་འདུག་སྟེ་གསུངས། འོ་ན་ཅི་
ལགས་ཞུས་པས། རྡོ་ཕར་གི་ནང་དུ། གཤིན་དཀོར་ཟོས་པའི་བླ་མ་གཅིག་སྦྲུལ་
གཅིག་གི་ལུས་སུ་སྐྱེས་འདུག་གསུངས། དྲོངས་བ་ཞུ་ཞུས་པས། ཕྱག་ལྕགས་ཀྱིས་
བྲབ་པས་རྡོ་དེ་དུམ་བུ་གཉིས་སུ་གྱུར་པའི་ནང་ནས་སྦྲུལ་ཞིག་ལ་སྲོག་ཆགས་མང་
པོས་ཟ་ཞིང་འདུག་པ་རྣམ་ཤེས་དབྱིངས་སུ་སྤར་བ་མཛད་དོ། །ལོག་གཡེམ་ནི།
སྔར་རྒྱལ་གཤེན་ཆེན་པོས་ཡུལ་སྡེ་སུམ་ཅུ་རྩ་གཉིས་སུ་རྒྱལ་ཕྲན་སུམ་ཅུ་རྩ་གཉིས་
སྐོས་ནས་
་ནས་ཁྲིམས་ནི་དྲང་སྲོང་ཐེག་པ་དང་བསྟུན་ནས། མི་བསད་ན་མགོ་བཅད།
མ་བྱིན་བླང་ན་མིག་འབྱིན། རྫུན་སྨྲས་ན་ལྕེ་འདྲལ། ལོག་པ་གཡེམ་ན་འབྲས་བུ་
ཕྱུང་བས་རྒྱལ་ཁམས་བདེ་ཞིང་སངས་རྒྱས་ཀྱི་བསྟན་པ་དར་བ་བྱུང་། ད་ལྟའི་དུས་
སུའང་རྒྱལ་ཁྲིམས་ལུགས་བཞིན་དུ་སྐྱོང་ན། མི་བསད་ན་སྟོང་འཇལ། རྐུ་བྱས་
ན་འཇལ་སྤྲད། རྫུན་སྨྲས་ན་ཆད་པ་བཅད། ལོག་པ་གཡེམ་ན་བསགས་པ་སྦྱིན་
དགོས་འདུག་ཅིང་། རྒྱལ་ཁྲིམས་ཆོས་ཁྲིམས་གཉིས་ནས་སངས་རྒྱས་ཀྱི་བཅའ་
གཞི་ཁྲིམས་ཀྱི་སྡོང་པོའམ་རྩ་བ་ལྟ་བུ་བྱུང་བ་འདི་བདེ་སྡུག་ལེགས་ཉེས་ཐམས་ཅད་
ཀྱི་རྩ་བ་ཡིན་པའི་ཕྱིར། འདི་ཚུལ་བཞིན་དུ་བསྲུང་ན་རྒྱལ་ཁམས་ཀྱི་མི་བདེ་བ་
ཐམས་ཅད་ཞི། སངས་རྒྱས་ཀྱི་བསྟན་པ་དར། ཕྱི་མའི་བདེ་འབྲས་འཐོབ་པ་ལ་
སོགས་འབྱུང་ནའང་། དིང་སང་རྒྱལ་པོ་ལ་ཁྲིམས་མེད། སྡེ་པ་ལ་བཅའ་མེད།
མི་རྣམས་ལ་ངོ་ཚ་མེད། ཐམས་ཅད་བསམ་པ་འདྲེས་བསྒྱུར། དུག་ལྔམེ་ལྟར་འབར།
324



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གོང་ན་བླ་མའི་ཁྲིམས་མི་ཐུབ་སྟེ་ལྐོགས་ངོས་གཉིས་ནས་བུད་མེད་ལ་སྤྱད།
དཀོར་ནག་གི་རྒྱུ་རྫས་ཀྱིས་བུད་མེད་ཀྱི་ངོ་ལེན་བྱེད། བར་ན་གྲྭ་པའི་སྡོམ་པ་མི་
ཐུབ་སྟེ་རྟག་ཏུ་ཁྱིམ་བཟུང་ནས་སྐྱེས་པའི་ཁུར་ཐམས་ཅད་བན་འདེས་ལེན་ནས་
སྐྱེ་བོ་ལ་དབང་མི་གཏད། དེའི་དབང་གིས་སྐྱེ་བོ་རྣམས་རང་གི་ཁྱིམ་པ་མི་དབང་
བ་དང་གཞན་ལ་ལོག་པ་གཡེམ་བྱས་ཏེ། རྒྱལ་ཁམས་མི་བདེ་བ་དང་རང་ངན་སོང་
འགྲོ་བའི་ལས་ངན་བསག །སྔར་མི་ལྡེ་དཀར་པོ་བྱ་བ་གཅིག་གིས་བུད་མེད་བརྒྱ་
ལ་ལོག་གཡེམ་བྱས་པས། སྐྱེ་བ་ལྔ་བརྒྱར་མངལ་གྱི་སྲིན་འབུ་ལ་སོགས་མ་དག་པའི་
ལུས་སུ་སྐྱེས་པ་བཤད། རྫུན་ནི་མི་ཆོས་བླ་མའི་རྫུན་བྱ་བ་ས་མ་ཐོབ་པ་ཐོབ།
ལྷ་མ་མཐོང་བ་མཐོང་
། འདྲེ་མ་རིག་པ་རིག །ལྐོག་ཏུ་གྱུར་པ་མི་ཤེས་པ་ཤེས་ཟེར་
བ་རྣམས་ཏེ། འདི་ལྟ་བུའི་རྫུན་བཤད་ན་སྡོམ་པ་ལ་ཕམ་པ་འབྱུང་། ལར་དིང་སང་
བླ་སེར་འདི་རྣམས་ཅི་ལ་དགའ་ན་ནོར་ལ་དགའ། གང་ལ་སྲེད་ན་ཟས་ལ་སྲེད།
སུ་ལ་ཞེན་ན་སྙན་གྲགས་ལ་ཞེན་ཏེ། ནོར་དང་སྙན་གྲགས་ཞིག་འཐོབ་པ་
བ་པ་སྙམ་ན།
མི་བསད་དགོས་ནའང་གསོད། ཕ་བརྡུང་དགོས་ནའང་བརྡུང་། ལྷ་བཤིག་དགོས་
ནའང་བཤིག་སྟེ། ཞལ་རྫུན་རྔམ་པོ་ཆེ་གནང་བ་ལ་ཐུགས་ལ་དོགས་པ་ཙམ་ཡང་
མི་འདུག་སྟེ། བླ་མ་རྣམས་ཀྱང་རང་གི་ཐུགས་དགོངས་ལ་གསལ་ནའང་ཞལ་དུ་
མ་བཏོན་ན་དགའ་འདུག །སྐྱེ་ཕྲེང་དང་སྐྱེ་བ་མཐོ་དམན་བཤད་པ་སོགས་ལ་དགོས་
པ་ཅུང་ཟད་རེ་ཡོད་ཤས་ཆེ་སྟེ། ཕལ་ཆེར་དེའི་སྟེང་ནས་ང་རྒྱལ་ནས་རློམས་སེམས་
ཇེ་ཆེར་འོངས་ཤིང་འདུག །ཕྲ་མ་ནི། མི་མཐུན་པ་གཉིས་མི་མཐུན་པར་བྱེད་པའི་
ཚིག་སྨྲ་བ་སྟེ། དེ་དག་ཀྱང་བླ་མ་དང་སློབ་བུ། བླ་མ་དང་བླ་མའི་བར་རམ་དགོ
སྡེ་ཕན་ཚུན་ནམ་དགོན་པ་གཅིག་ཏུ་བཞུགས་པའི་དགེ་འདུན་པའི་ནང་མི་མཐུན་
པར་བྱེད་པ་སོགས་ཉེས་པ་ཆེ། ཚིག་རྩུབ་ནི། ཚིག་ལ་མཚོན་ཆ་མེད་ཀྱང་མི་སེམས་
325



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་
ཚལ་པ་གཏོང་ཟེར་བ་ལྟར། ཕ་རོལ་པོའི་མཚངས་ལ་ཕོག་པའི་ཚིག་དམ་ཉམས།
སྡོམ་ཤོར། རྣ་འོན། ལོང་བ། རྐང་ཞ། རྐུན་མ། གླེན་རྒོག་ཟེར་བ་ལྟ་བུ་ནི་སྙིང་
ནང་དུ་གྲི་འཛུག་པ་དང་འདྲ་སྟེ། ཁོང་ཁྲོ་ལ་སོགས་གློ་བུར་དུ་ལངས་ནས།
བསྐལ་པར་སྟོང་དུ་བསགས་པའི་དགེ་བ་ཐམས་ཅད་བཅོམས་ནས་གནོད་
ཆེན་པོ་སྐྱལ་འགྲོ། དེ་བཞིན་དུ་ཁྱད་བསད་ཀྱི་ཚིག་དང་གཞན་ལ་སྐུར་པ་འདེབས་
པ་སོགས་བྱས་ན་ཐང་སྟོང་སྡིག་པ་ལ་ལག་ལེན་བྱ་བ་ཡིན་ཏེ་ཉེས་པ་ཆེ། གཤེན་
སྒོམ་གྱིས། དགེ་བ་མ་འགྲུབ་ཀྱང་དབང་མེད་ཀྱི་དོན་མེད་ཀྱི་སྡིག་པ་མ་བསོག །ཅེས་
གསུངས། ངག་འཁྱལ་ནི། དོན་མེད་ཀྱི་གཏམ་ཕུ་མདའ་ལ་ཤོད་ཀྱི་སྐད་ཆ་རྣམས་ཏེ།
དེ་དག་ལས་ཀྱང་བུད་མེད་ཀྱི་སྐྱེ་གཟུགས་ལེགས་ཉེས། དམག་གི་གཡུལ་ཕམ་རྒྱལ།
རྒྱལ་པོའི་མངའ་ཐང་ཆེ་ཆུང་། ཉེ་འབྲེལ་གྱི་སྐྱོང་དར་རན་མི་རན། སོ་ནམ་དང་
གསོག་འཇོག་མཁས་མི་མཁས། གོས་རྒྱན་དང་བཅའ་ཀ་བཟང་མི་བཟང་།
ཚོང་གི་ཁེ་སྤོག་ལེགས་ཉེས་བཤད་པ་སོགས་ཀྱིས་ཆགས་སྡང་སྐྱེ་བའི་རྟེན་བྱེད་
པས་ཉེས་པ་ཆེ། མངན་སེམས་ནི། གཞན་གྱི་རྒྱུ་ནོར་སོགས་རང་གི་ཡིན་ན་སྙམ་
པའམ་དེ་ཉིད་ལེན་ཐབས་གང་དྲག་སྙམ་པ་སྟེ། དེ་དག་ལས་ཀྱང་དགེ་འདུན་པའི་
ནོར་རྫས་སོགས་ལ་མངན་སེམས་བྱེད་པ་ནི་ལྷག་པ་ཉེས་པ་ཆེ། གནོད་སེམས་ནི།
རང་དང་མི་མཐུན་པ་ལ་འདི་མ་བདེ་ན་མ་སྐྱིད་ན་སྙམ་པའམ་འདི་ལ་གནོད་པ་
ཅུང་ཟད་དམ་དེ་ལས་ཀྱང་བརྡེག་པའམ་གསོད་པ་ལ་སོགས་གྲུབ་ན་ཅི་མ་རུང་སྙམ་
པ་དང་། དེ་ལ་ཐབས་ཅི་འདྲ་བྱས་ན་གནོད་པ་སྐྱལ་ནུས་སྙམ་པ་དག་སྟེ། དེས་
དེ་དག་གི་བ་སྤུ་ཉག་མ་ཙམ་ཡང་བསྐྱོད་མི་ནུས་པར། རང་གིས་རང་དམྱལ་བར་
འཕེན་པའི་རྒྱུ་བསྒྲུབས་པ་སྟེ་རང་གིས་རང་ལ་གནོད་པ་ཆེན་པོ་སྐྱལ་བ་ཡིན།
ལོག་ལྟ་ནི། བླ་མས་ལས་རྒྱུ་འབྲས་གསུངས་པ་ལ་བདེན་ནམ་མི་བདེན། མཐོ་རིས་
326



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དང་ངན་སོང་ཡོད་དམ་མེད། དགེ་སྡིག་གི་འབྲས་བུ་བདེ་སྡུག་བསྐྱེད་དམ་མི་བསྐྱེད།
བདེན་པའི་དོན་སྒོམ་ན་འབྲས་བུ་ཐོབ་བམ་མི་ཐོབ། དཀོན་མཆོག་ལ་སྐྱབས་འགྲོ་
བྱས་ན་སྐྱབས་ནུས་སམ་མི་ནུས་སྙམ་པ་དག་གོ །དེ་ལྟ་བུའི་སྡིག་པ་མི་དགེ་བའི་
ལས་རང་གིས་བྱས་པ་དང་། གཞན་ལ་བཅོལ་བ་དང་། རྗེས་སུ་ཡི་རང་ཕུལ་བའི་
ལས་བསགས་པ་ཐམས་ཅད་མཐོལ་ལོ་བཤགས་སོ། །ཞེས་པའོ། །གཉིས་པ་ལ་གསུམ།
སོ་ཐར། བྱང་སྡོམ། གསང་སྔགས་ཀྱི་བཅས་ལྟུང་ངོ་། །དང་པོ་ནི། ཕམ་པ་བཞི་
དང་ལྷག་མ་དང་། ཉོན་འཁྲུལ་ཁྲིམས་ཆེན་ཁ་ཟས་དང་། འཐོར་བུའི་སྡེ་ཚན་གསུམ་
ལ་སོགས།། སོ་ཐར་ཚུལ་ཁྲིམས་འཆལ་བ་བཤགས།། ཞེས་པ་སྟེ། ཕམ་པ་ནི་བཞི་སྟེ།
མི་བསད་པ་དང་། གཞན་ནོར་མ་བྱིན་པ་ལེན་པ། བུད་མེད་ལ་སྤྱོད་པ། མི་ཆོས་
བླ་མའི་རྫུན་བཤད་པའོ། །རྣམ་གྲངས་ལ་རྩ་བ་གྲངས་སུ་མི་བརྩི་བའི་ལུགས་ལྟར་ན།
ལྷག་མའི་སྡེ་དྲུག་ཅུ་རྩ་གསུམ་ལས། ངག་ཀྱལ་བཅུ། ཚིག་རྩུབ་དྲུག་དང་བཅུ་
དྲུག །དབྱེན་ཕྲ་བཞི་དང་ཉི་ཤུ ངན་སེམས་བརྒྱད་དང་ཉེར་བརྒྱད། གདུག་སེམས་
ཉེར་གསུམ་དང་ལྔ་བཅུ་རྩ་གཅིག །ལོག་ལྟ་བཅུ་གཉིས་དང་རེ་གསུམ། ཉོན་མོངས་
པའི་སྡེ་ལ་དྲུག་ཅུ་རྩ་བརྒྱད་ལས། གཏི་མུག་ཏུ་གྱུར་པ་བཅུ་དང་དོན་གསུམ།
ཞེ་སྡང་གི་རྣམ་གྲངས་བཅོ་ལྔ་དང་གྱ་བརྒྱད། འདོད་ཆགས་སུ་གྱུར་པ་བཅུ་དྲུག་
དང་བརྒྱ་དང་བཞི། འཕྲག་དོག་གི་རྣམ་གྲངས་བཅུ་གཅིག་དང་བཅོ་ལྔ། ང་རྒྱལ་
དུ་གྱུར་པ་བཅུ་དྲུག་དང་སོ་གཅིག །འཁྲུལ་པའི་སྡེ་ལ་བརྒྱད་བཅུ་ལས་རྔམ་
སེམས་(གཞན་གྱི་ནོར་ལ་འདོད་པ)རྣམ་པ་བཅུ་དང་ཞེ་གཅིག །འདོད་སེམས་ (ཟས་ནོར་བླང་བར་
འདོད་པ) རྣམ་པ་བཅུ་དང་ང་གཅིག （རང་ནོར་ལ)། སེར་སྣ་རྣམ་གྲངས་བདུན་དང་
ང་བརྒྱད། འཇུར་གེགས་ （དགེ་བའི་གེགས་བྱེད་པ་)རྣམ་པ་བཅུ་དང་རེ་བརྒྱད། བྱུང་
ཚོར་ (སྡུག་སྤྲོ་ཐུང་བ) རྣམ་གྲངས་བཅུ་གསུམ་དང་གྱ་གཅིག །ཉོན་མོངས་ཅན་ （དུག་
327



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལྔ) གྱི་ཡིད་ལྡང་བ་བཅུ་གཉིས་དང་གོ་གསུམ། ལེ་ལོ་(དོན་ལ་མི་བརྩོན་པ)བཏང་
སྙོམས་ཆེ་བ་བྱེད་པ་བཅུ་དང་ཉིས་བརྒྱ་དང་གསུམ། ཕྱིན་ཅི་ལོག་གི་སྨོན་པ་
(འཁོར་བར་སྐྱེ་བ་གྱུར་ཅིག་ལྟ་བུའོ) བཅུ་གཉིས་དང་བཅོ་ལྔ། (འབྲས་བུ་བླ་མེད་ཡོད་དམ་མེད)
གཉིས་སུ་ལྟ་བའི་རེ་དོགས་ལྔ་དང་ཉི་ཤུ། འཁོར་བ་（ཡི་ལས་སྤྱོད)ལ་ཆགས་པ་རྣམ་
པ་དྲུག་དང་ཉེར་དྲུག །བསམ་པ་གཡེང་བ་དྲུག་དང་སོ་གཉིས། (བག་ཆགས་བཟང་
ངན་གྱི་རྗེས་སུ མཆན་ནོ) འཁྲུལ་པའི་བློ་བྱུང་བ་དགུ་དང་ཞེ་གཅིག །ཁྲིམས་ཆེན་གྱི་སྡེ་
ཡུལ་དང་། མཁར་དང་། ཁྱིམ་དང༌། བུ་དང་། སློབ་བུ་དང་། ནོར་དང་།
འཁོར་དང་བདུན་གཅིག་ཏུ་བརྩིས་པ་དང་ཞེ་གཉིས་། ཁ་ཟས་སྡེ་ ཤ་ཆང་སྒོག་པ་
ཕྱི་དྲོའི་ཁ་ཟས་བཞི་དང་ཞེ་དྲུག །ཁྲི་སྟན་གྱི་སྡེ་ལས། ཁྲི་སྟན་མཐོན་པོ། ཁྲི་སྟན་
བཟང་པོ། ཁྲི་སྟན་མཛེས་པ་གསུམ་དང་ཞེ་དགུ། འཐོར་བུའི་སྡེ་ཚན་གསེར་
དངུལ་ལེན་པ། རྒྱན་དང་བྱུག་པ། མ་དག་པའི་སྤྱོད་པ་གསུམ་གཅིག་ཏུ་བརྩིས་
པ་དང་ཉིས་བརྒྱ་ལྔ་བཅུ་ལ་སོགས་སྡེ་ཚན་བདུན་ལས་གྱེས་པའི་སོ་ཐར་གྱི་ཚུལ་
ཁྲིམས་འཆལ་བ་མཐོལ་ལོ་བཤགས་སོ། །ཞེས་པའོ། །གཉིས་པ་ནི། ཁྱད་པར་སུམ་
བརྒྱ་དྲུག་ཅུ་དང་། བསྡུས་པ་ཉི་ཤུ་རྩ་བརྒྱད་དང་། ཡང་བསྡུས་ནག་པོ་བོན་བཞི་
སོགས།། བྱང་སེམས་བསླབ་པ་ཉམས་པ་བཤགས།། ཞེས་པ་སྟེ། ཁྱད་པར་གྱི་
བསླབ་པ་ལས་ཉོན་མོངས་པ་དྲུག་ཅུ། སྡུག་བསྔལ་བཅུ་དྲུག་དང་བདུན་ཅུ་དོན་
དྲུག །མ་རིག་པ་བཅུ་དྲུག་དང་གོ་གཉིས། ངན་སྤྱོད་ལྔ་བཅུ་རྩ་གསུམ་དང་བརྒྱ་
དང་ཞེ་ལྔ། འཁོར་བའི་ཕྱོགས་བཞི་བཅུ་རྩ་དྲུག་དང་དགུ་བཅུ་གོ་གཅིག །ལྟ་ལོག་
གི་ཕྱོགས་དྲུག་ཅུ་རྩ་བཞི་དང་ཉིས་བརྒྱ་དང་ལྔ་བཅུ་ང་ལྔ། བདུད་ཀྱི་ལས་སྤྱོད་
བཅུ་བདུན་དང་དོན་གཉིས། དམན་པའི་ལྟ་སྤྱོད་བརྒྱད་ཅུ་རྩ་བརྒྱད་དང་སུམ་
བརྒྱ་དྲུག་ཅུའོ། །དེ་དག་བསྡུས་ན་བྱམས་འབུམ་ལས། བསྡུས་པ་ཉི་ཤུ་རྩ་བརྒྱད་
328



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གསུངས་པ་གསལ་བྱེད་ཆེར་མ་བྱུང་ཡང་བརྟག་ན་རིམ་པ་ལྟར། ཉོན་མོངས་
དུག་ལྔ། བདེ་སྡུག་བར་མ་གསུམ་གྱི་སྡུག་བསྔལ་གསུམ་དང་བརྒྱད། ལྷན་སྐྱེས་
ཀུན་བརྟག་གཉིས་དང་བཅུ། རྩ་བ་སེམས་ལ་ཕྲ་བ་སྦོམ་པ་བྱ་བ་རྫོགས་པའི་ལས་
གཉིས་དང་བཅུ་གཉིས། ཕྱིན་ཅི་ལོག་བཅུ་དང་ཉེར་གཉིས། རྟག་ཆད་གཉིས་
དང་ཉེར་བཞི། བསམ་པ་ལོག་པ་སྦྱོར་བ་རྩུབ་པ་གཉིས་དང་ཉེར་དྲུག །ལྟ་བ་
དམན་པ་སྤྱོད་པ་དམན་པ་གཉིས་དང་ཉེར་བརྒྱད་ལ་བསྡུ་རུང་སྟེ། དེ་དག་ཚུལ་
བཞིན་དུ་སྤང་ན་བྱང་ཆུབ་སེམས་དཔའི་འདོད་དོན་ཐམས་ཅད་བདེ་བླགས་སུ་
འགྲུབ་པའི་ཕྱིར་རོ། །དེ་ཡང་བསྡུས་ན། ཀུན་བཏུས་ལས། བླ་མ་བསླུ་དང་གཞན་
ལ་འགྱོད།། ཐེག་ཆེན་སྨོད་དང་མི་སྙན་སྒྲོགས།། ནག་པོ་བོན་བཞིས་སེམས་ཉམས་
ཤིང་། དེ་ལྡོག་དཀར་པོ་བོན་བཞིས་འཕེལ།། ཞེས་གསུངས་པའི་ནག་པོ་བོན་
བཞི་ལ་འདུས་པས་དེ་ལྟར་བྱང་ཆུབ་སེམས་དཔའི་བསླབ་པ་ཉམས་པ་མཐོལ་ལོ་
བཤགས་སོ། །ཞེས་པའོ། །གསུམ་པ་ནི། རྩ་བའི་དམ་ཚིག་ཉེར་ལྔ་དང་། ཡན་ལག་
དམ་ཚིག་བདུན་ཅུ་དང་།། ཕྱི་འགྱུར་དམ་ཚིག་བརྒྱ་རྩ་བརྒྱད། གསང་སྔགས་
དམ་ཚིག་ཉམས་པ་བཤགས།། ཞེས་པ་སྟེ། ཡང་ཁྱད་ཀྱི་དམ་ཚིག་ལས་རྩ་བའི་
དམ་ཚིག་ལ། སྐུའི་དམ་ཚིག་བྱང་ཆུབ་སེམས་གཉིས། དཔོན་གསས་དྲུག་དང་
བརྒྱད། མཆེད་གྲོགས་བཞི་དང་བཅུ་གཉིས། གསུང་གི་དམ་ཚིག་གསང་སྔགས་
གསུམ་དང་བཅོ་ལྔ། ཐུགས་ཀྱི་དམ་ཚིག་གསང་བ་བཅུ་དང་ཉེར་ལྔའོ། །ཡན་ལག་
གི་དམ་ཚིག་ལས། སྦྱོར་སྒྲོལ་ལྔ། ཡང་དག་དུག་ལྔ་དང་བཅུ། བདུད་རྩི་ལྔ་དང་
བཅོ་ལྔ། རིགས་ལྔ་དང་ཉི་ཤུ ཡབ་ལྔ་དང་ཉེར་ལྔ། ཡུམ་ལྔ་དང་སུམ་ཅུ། ཡེ་ཤེས་
ལྔ་དང་སོ་ལྔ། སྐུ་གསུང་ཐུགས་ཡོན་ཏན་ཕྲིན་ལས་ལྔར་ལྔ་ལྔ་དབྱེ་བས་དྲུག་ཅུ།
ཕུང་ལྔ་དང་རེ་ལྔ། འབྱུང་ལྔ་དང་བདུན་ཅུ་དང་གཞན་ཡང་ཚོགས་བརྒྱད་ཡུལ་
329



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བརྒྱད་རྒལ་ཚིགས་ཕྱག་ཞབས་སོར་མོ་བཅུ་མཐེ་བོང་བཞི་སོགས་ལྷར་ཤེས་པ་དང་།
ཕྱི་འགྱུར་གྱི་བཀའ་ལས་གྲགས་པ་ལ། རྩ་ལྟུང་ལྔ། ཡན་ལག་ཉི་ཤུ་དང་ཉེར་ལྔ།
སྤྱི་དམ་སུམ་ཅུ་ལས་དུག་སྐྱོན་ལྔ་དང་སུམ་ཅུ། དུག་སྤྱོད་ལྔ་དང་སོ་ལྔ། སྤང་པའི་
དམ་ཚིག་ལྔ་དང་བཞི་བཅུ། མི་འདའི་དམ་ཚིག་ལྔ་དང་ཞེ་ལྔ། བསྒྱུར་བའི་དམ་
ཚིག་ལྔ་དང་ལྔ་བཅུ། དུས་མིན་སྤྱོད་པ་ལྔ་དང་ང་ལྔ། སྦོམ་པོ་བཅུ་དྲུག་དང་བདུན་
ཅུ་དོན་གཅིག །ཉེས་བྱས་དགུ་དང་བརྒྱུད་ ཆེ་བ་བཞི་དང་གྲུ་བཞི། རྣལ་འབྱོར་
དྲུག་དང་དགུ་བཅུ། གཞི་ལམ་འབྲས་བུའི་སྐྱོན་དགུ་དང་དགུ་བཅུ་གོ་དགུ།
ལྟུང་བའི་ཡན་ལག་བདུན་གྱིས་བརྒྱ་དང་དྲུག །དབང་མ་ཞུས་པ་དང་གདར་ཤ་
མ་ཆོད་པ་གཉིས་དང་བརྒྱད་དེ་དམ་ཚིག་བརྒྱ་རྩ་བརྒྱད་པོ་ལ་སོགས་གསང་སྔགས་
དམ་ཚིག་འབུམ་སྡེ་ཉམས་པ་མཐོལ་ལོ་བཤགས་སོ། །ཞེས་པའོ། །གསུམ་པ་སྡོམ་
མེད་ཀྱི་ཉེས་བྱས་ནི།། དངོས་སུ་སྡོམ་པ་མ་ཞུས་ཀྱང་།། རང་བཞིན་ཁ་ན་མ་ཐོའི་
ལས།། རང་གིས་བྱས་དང་གཞན་ལ་བཅོལ། རྗེས་སུ་ཡི་རང་ཕུལ་བ་བཤགས།།
ཞེས་པ་སྟེ། སྡོམ་པ་བླངས་པ་རྣམས་ལ་སྡིག་ཏུ་འགྱུར་ཞིང་མ་བླང་བ་རྣམས་ལ་
མ་ཡིན་པ་གང་ཡིན་པ་བཅས་པའི་ཁ་ན་མ་ཐོ་བ་དང་། དངོས་སུ་སྡོམ་པ་མ་ཞུས་
ཀྱང་རུང་སྟེ་བསླབ་པ་བླངས་མ་བླང་མེད་པ་ཐམས་ཅད་ལ་སྡིག་ཏུ་འགྱུར་བ་རང་
བཞིན་གྱི་ཁ་ན་མ་ཐོ་བ་དང་། གཞན་ཡང་སྡིག་པའི་ལས་རང་གིས་བྱས་པ་དང་།
གཞན་ལ་སྡིག་པ་བྱེད་བཅོལ་བ། གཞན་སྡིག་པ་བྱེད་པའི་རྗེས་སུ་ཡི་རང་ཕུལ་བ་
ལ་སོགས་མཐོལ་ལོ་བཤགས་སོ། །ཞེས་པའོ། །དེ་དག་གི་གཙོར་བྱས་སྦྱང་བྱ།
སྡིག་པའི་ལས་དང་། སྦྱོང་བྱེད་གཉེན་པོ་སྟོབས་བཞི། སྦྱོང་ཚུལ་སྦྱོར་དངོས་རྗེས་
གསུམ་སོགས་སྤྲུལ་སྐུའི་ཞིང་སྨོན་ལས་བཤད་པ་ལྟར་རིག་པར་བྱའོ། །
གསུམ་པ་སེར་སྣའི་གཉེན་པོ་མཆོད་པ་འབུལ་བ་ལ་གཉིས། དངོས་སུ་འབྱོར་
330



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པ་ལ་བརྟེན་ནས་ཡིད་སྤྲུལ་ཤུགས་སྟོན་གྱི་མཆོད་པ། དངོས་ཀུན་མ་འདལ་དུ་འབུལ་
བའོ། །དང་པོ་ལ་གསུམ་ལས། དང་པོ་རྣམ་ལྔ་ནི། མར་མེ་མེ་ཏོག་བདུག་སྤོས་དང་།།
འབྲུ་བཅུད་བཤོས་གཙང་དྭངས་བསིལ་ཆབ། རྒྱུད་ལྔའི་འཁྲུལ་སྣང་དག་པའི་ཕྱིར།།
འོད་དཔག་མེད་པ་ཁྱེད་ལ་འབུལ།། ཞེས་པ་སྟེ། གང་དབུལ་ན་མར་མེ་དང་།
མེ་ཏོག་དང་། བདུག་སྤོས་དང་། འབྲུ་དགུ་བཅུད་ཀྱི་བཤོས་གཙང་དང་
། དྭངས་
བསིལ་དང་ལྡན་པའི་ཡོན་ཆབ་དང་ལྔ་དབུལ་ལོ། །ཅིའི་ཕྱིར་དབུལ་ན་ལམ་རྒྱུད་
ལྔའི་འཁྲུལ་སྣང་དག་པའི་ཕྱིར་དབུལ་ལོ། །ལམ་རྒྱུད་ལྔ་གང་ཞེ་ན་དམྱལ་བ།
ཡི་དྭགས། བྱོལ་སོང་། མི་དང་། ལྷ་ལྔར་བརྒྱུད་པའི་ལམ་ལྔའོ། །ལྷ་མིན་ལ་ལམ་
ལོགས་སུ་མེད་པ་རྣམ་དག་ལས་བཤད་དེ། པདྨ་ཀློང་ཡངས་ཀྱི་གཞུང་ལས།
སྟོད་གཅོད་ལྷ་ཡི་སྡེ་དང་ལམ་དུ་འགྲོ། སྨད་གཅོད་གནོད་སྦྱིན་སྡེ་དང་ལམ་དུ་འགྲོ།
ཞེས་པས་ལྷ་མིན་ལམ་མཐོ་བ་ལྷ་དང་དམའ་བ་རྣམས་གནོད་སྦྱིན་ཞེས་པ་ཡི་
པོ་དྭགས་
ཀྱི་སྡེར་གཏོགས་པས་ཡི་དྭགས་དང་ལམ་གཅིག་པའོ། །དེས་ན་ལམ་ལྔར་བརྒྱུད་
པ་ལ་འཁྲུལ་པའི་སྣང་བ་དྲུག་གམ་བཅུ་གཉིས་ཡོད་དེ། དམྱལ་བ་ལ་ཚ་གྲང་།
ཡི་དྭགས་ལ་བཀྲེས་སྐོམ། བྱོལ་སོང་ལ་གླེན་ལྐུགས། མི་ལ་བྲེལ་ཕོངས། ལྷ་མིན་
ལ་འཐབ་བརྩོད། ལྷ་ལ་ཕམ་ལྟུང་ལ་སོགས་ཡོད་དོ། །དེ་ལྟ་བུའི་འཁྲུལ་སྣང་ཐམས་
ཅད་མཆོད་པ་རྣམ་ལྔས་ཅི་ལྟར་བྱང་ཞིང་དག་ན། མར་མེས་དམྱལ་བ་སྦྱོང་སྟེ་མར་
ཁུས་ཚ་དམྱལ་བསིལ། སྡོང་བུས་གྲང་དམྱལ་དྲོ། མེ་ལྕེས་ཞེ་སྡང་གི་མཚོན་མཁར་
བཅོམ། གསལ་བ་འོད་ཀྱིས་བྱམས་པ་ཆེན་པོའི་དབྱིངས་སུ་ཤུལ་དྲོངས་ནས་འོག་
མིན་སྟུག་པོ་བཀོད་པའི་ཞིང་ཁམས་སུ་སངས་རྒྱུ། བདུག་སྤོས་ཀྱིས་ཡི་དྭགས་སྦྱོང་སྟེ།
སྦྱར་སྤོས་དཔུང་གིས་ཡི་དྭགས་བཀྲེས་པ་ཚིམས། དྲི་ཞིམ་པས་སྐོམ་པ་ངོམས།
མེ་འོད་ཀྱིས་འདོད་ཆགས་རྒྱ་མཚོ་སྐེམ། དུད་པས་སྦྱིན་པ་ཆེན་པོའི་དབྱིངས་སུ་
331



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཤུལ་དྲོངས་ནས་ནུབ་བདེ་བ་ཅན་གྱི་ཞིང་ཁམས་སུ་སངས་རྒྱུ་། ཚན་ཆབ་ཀྱིས་བྱོལ་
སོང་སྦྱོང་སྟེ། ཆུ་བོས་བྱོལ་སོང་གླེན་པ་དྲན། རྩི་སྨན་བཏབ་པས་ལྐུགས་པ་སྨྲ།
དྭངས་བའི་རང་བཞིན་གྱིས་གཏི་མུག་མུན་པ་སངས། རླུངས་པའི་རྒྱུན་གྱིས་ཡེ་
ཤེས་ཆེན་པོའི་དབྱིངས་སུ་ཤུལ་དྲོངས་ནས་ཤར་མངོན་པར་དགའ་བའི་ཞིང་ཁམས་
སུ་སངས་རྒྱ། བཤོས་གཙང་གིས་མི་སྦྱོང་སྟེ། འབྲུ་ཕྱེ་ཆུས་བསྡུས་པས་མིའི་འདོད་
པ་ཚིམས། མར་གྱིས་བྱུགས་པས་ནད་སེལ། རོ་བདའ་བས་འཕྲག་དོག་བརྩོན་
ར་གཞོམ། རྭ་ཡིས་ཡངས་པ་ཆེན་པོའི་དབྱིངས་སུ་ཤུལ་དྲོངས་ནས་ལྷོ་དཔལ་ལྡན་
མཛེས་པའི་ཞིང་ཁམས་སུ་སངས་རྒྱ། མེ་ཏོག་གིས་ལྷ་དང་ལྷ་མིན་སྦྱོང་སྟེ། དྲི་མ་
མེད་པས་ལྷ་རྣམས་ཕམ་ལྟུང་དང་བྲག འོད་དུ་འབར་བས་ལྷ་མིན་གྱི་འཐབ་བརྩོད་
ཞི། པདྨ་རྒྱས་པས་ང་རྒྱལ་དང་ལེ་ལོ་བཅོམས། སྦུ་གུ་དོད་པས་ཞི་བ་ཆེན་པོའི་
དབྱིངས་སུ་ཤུལ་དྲོངས་ནས་བྱང་ལས་རབ་རྫོགས་པའི་ཞིང་ཁམས་སུ་སངས་
རྒྱའོ། །གང་ལ་དབུལ་ན་འོད་དཔག་མེད་པའི་ལྷ་ཚོགས་ཁྱེད་རྣམས་ལ་འབུལ་ཏེ།
དེ་ཡང་ཚུལ་ནི་དངོས་སུ་འབྱོར་པ་དེ་དག་གི་གཙོར་བྱས་ནས་ཡིད་ཀྱིས་མཆོད་འབུལ་
ལྷ་མོ་མང་པོའི་ཕྱག་ན་མཆོད་པ་རྣམ་ལྔ་བསྣམས་ནས་མཆོད་པ་འབུལ་བའི་ལས་
བྱེད་པ་བསམ་པའོ། །གཉིས་པ་རྣམ་བརྒྱད་ནི། གཟུགས་མཛེས་སྒྲ་སྙན་དྲི་ཞིམ་སྤོས།
རོ་ལྡན་རེག་འཇམ་བོན་མཆོག་མཛོད། མཛེས་པའི་གར་དང་རིན་ཆེན་གཏེར།།
ཚོགས་བརྒྱད་འཁྲུལ་པ་རང་དག་ཕྱིར།། འོད་དཔག་མེད་པ་ཁྱེད་ལ་འབུལ།།
ཞེས་པ་སྟེ། གང་དབུལ་ན་མར་མེ་མེ་ལོང་ཤེལ་སྒོང་ཉི་ཟླ་འབྱུང་བའི་འོད་ལ་སོགས་
གཟུགས་མཛེས་པའི་མཆོད་པ། རྔ་གཤང་དུང་གླིང་པེ་ཝཾ་ཏམ་བུ་ར་སིལ་སྙན་གླུ་
དབྱངས་ལ་སོགས་སྒྲ་སྙན་པའི་མཆོད་པ། ཙན་དན་ག་པུར་ཨ་ག་རུ་རྒྱ་སྤོས་སྤང་
སྤྲོས་བྲག་སྤོས་ལ་སོགས་དྲི་ཞིམ་སྤོས་ཀྱི་མཆོད་པ། དཀར་གསུམ་མངར་གསུམ་
332



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཤིང་ཐོག་ཐུད་ཕྲུམ་འབྲུ་དགུའི་ཞལ་ཟས་ལ་སོགས་རོ་བཅུད་ལྡན་པའི་མཆོད་པ།
མན་དར་ལི་ཏྲི་རས་དང་ཤིང་བལ་ཟ་འོག་འཇའ་རིས་ཅན་ལ་སོགས་རེག་འཇམ་
པོའི་མཆོད་པ། བཻཌཱུརྱའི་གླེགས་བམ་ལ་
མ་ལ་འཕྲུལ་ཆེན་ཡིག་འབྲུ་བཞི་བཅུས་བརྒྱན་
པའི་བོན་སྒོ་བཞི་དང་མཆོག་ཏུ་གྱུར་པ་མཛོད་དང་ལྔ་ལ་སོགས་བོན་གྱི་མཆོད་པ།
འཕྲུལ་ཡིག་བཞི་བཅུ་ནི། མ་ཡིག་སུམ་ཅུ། བུ་ཡིག་དྲུག །མགོ་ཤད་ཚེགས་དང་
གླད་ཀོར་བཞི་དང་བཞི་བཅུའོ། །མཉེན་ལྕགས་འཁྲིལ་ལྡེམ་གཡོ་དང་དགྱེས་འཛུམ་
ལ་སོགས་མཛེས་པ་གར་གྱི་མཆོད་པ། གསེར་དངུལ་དུང་དང་མན་ཤེལ་བྱི་རུ་ཟངས་
ལྕགས་མུ་མེན་བིཌཱུརྱ་ལ་སོགས་རིན་ཆེན་གཏེར་གྱི་མཆོད་པ་དབུལ་ལོ། །ཅིའི་ཕྱིར་
དབུལ་ན་རྣམ་ཤེས་ཚོགས་བརྒྱད་ཀྱི་འཁྲུལ་པའི་སྣང་བ་རང་སར་དག་པའི་ཕྱིར་
དབུལ་ཏེ། ཚོགས་བརྒྱུད་ནི་མིག་གི་རྣམ་ཤེས། དེ་བཞིན་དུ་རྣ་བ་དང་། སྣ་དང་།
ལྕེ་དང་། ལུས་དང་། ཡིད་དང་། ཉོན་མོངས་པ་ཅན་གྱི་ཡིད་དང་། ཀུན་གཞིའི་
རྣམ་ཤེས་དང་བརྒྱད་དོ །དེ་ཡང་མཆོད་པ་རྣམ་བརྒྱད་ཀྱིས་ཚོགས་བརྒྱད་ཀྱི་འཁྲུལ་
སྣང་ཅི་ལྟར་སྦྱོང་ན། གཟུགས་མཆོད་ཀྱིས་གཟུགས་ཀྱི་གཟུང་འཛིན་གཉིས་སྦྱོང་
སྟེ་གཟུགས་མཆོད་ཕུལ་བས། གཟུགས་འཛིན་གྱི་ཤེས་པ་སྐད་ཅིག་མའི་རང་ངོ་
ཤེས་ནས་དེའི་གཟུང་བའི་ཡུལ་གྱི་གཟུགས་མཛེས་མི་མཛེས་གཉིས་རང་སར་གྲོལ་
བའོ། །གཞན་དེའི་འགྲེའོ། །གང་ལ་དབུལ་ན་འོད་དཔག་མེད་པའི་ལྷ་ཚོགས་ཁྱེད་
རྣམས་ཀྱི་སྤྱན་སྙན་ཤང་ལྗགས་སྐུ་དང་ཐུགས་ལ་འབུལ་ཏེ། དེ་དག་གཟུགས་སོགས་
ཚོགས་བརྒྱད་ཀྱི་གཟུང་འཛིན་རང་གྲོལ་གྱི་བདག་ཉིད་ཡིན་པས་དེའི་སྐལ་བ་རྒྱུད་
ལ་བཞག་པའི་དགོས་པ་ཡོད་པའི་ཕྱིར་རོ། །ཚུལ་ནི་བྲིས་འབུར་རམ་འབྲུ་ཕྱེ་ལ་
གཟོས་པའི་དངོས་སུ་འབྱོར་པ་དེའི་མཚོན་ནས་ཡིད་ཀྱི་གཟུགས་སྒྲ་དྲི་རོ་རེག་རྒྱན་
བོན་གཏེར་གྱི་ལྷ་མོ་བརྒྱ་སྟོང་ཁྲི་འབུམ་ལ་སོགས་གནམ་སར་གང་བ་ཙམ་གྱིས་མཆོད་
ལ་
333



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་འབུལ་བའི་ལས་བྱེད་པའོ། །གསུམ་པ་རྟགས་བརྒྱད་དབུལ་བ་ནི། པདྨ་བུམ་
པ་གསེར་ཞྭ་འགྱུ། རྒྱལ་མཚན་དུང་དཀར་དཔལ་བེའུ་འཁྱིལ། རྩིབ་སྟོང་རབ་
ལྡན་གདུགས་དཀར་འཁོར།། ཁྱེད་ཀྱི་ཡོན་ཏན་བདག་འཐོབ་ཕྱིར། འོད་དཔག་
མེད་པ་ཁྱེད་ལ་འབུལ།། ཞེས་པ་སྟེ། གང་དབུལ་ན་སྐྱོན་དང་བྲལ་བའི་པདྨ།
རིན་པོ་ཆེའི་བུམ་པ། གསེར་ཞྭ་གཡུ་གཤོག་རིན་པོ་ཆེའི་རྫིང་བུར་འགྱུ་བ།
བདུད་ལས་རྒྱལ་བའི་རྒྱལ་མཚན་དུང་དཀར་གཡས་སུ་འཁྱིལ་པ། རིན་པོ་ཆེའི་
དཔལ་བེའུ་གཞའ་འོད་འཁྱིལ་བ། རྩིབ་སྟོང་དང་རབ་ཏུ་ལྡན་པའི་འཁོར་
ལོ། །གདུགས་དཀར་པོ་ནོར་བུ་ཏོག་གིས་མཛེས་པ་རང་འཁོར་བ་ཅན་དང་བརྒྱད་
དབུལ་ལོ། །ཅིའི་ཕྱིར་དབུལ་ན་སྔར་སངས་རྒྱས་ལ་ལྷ་མོ་པདྨ་མོས་པདྨའི་གདན་
མཆོག་ཕུལ་བ་ལྟར། བདག་གིས་ཀྱང་བཀྲ་གསལ་པདྨའི་གདན་མཆོག་ཕུལ་བས་
མ་འོངས་པ་ན་དེ་ཉིད་རང་གིས་འཐོབ་པའི་ཕྱིར་དང་། དེ་བཞིན་དུ་ལྷ་མོ་བུམ་
པ་མོས་གསེར་གྱི་བུམ་པ་བདུད་རྩིའི་བཅུད་ཀྱིས་བལྟམས་པ་ཕུལ་བ་ལྟར་བདག་
གིས་ཀྱང་དེ་ལྟར་ཕུལ་བས་མ་འོངས་པ་ན། མགུལ་གསེར་གྱི་བུམ་པ་འདྲ་བ་ལས་
བོན་སྒོ་བརྒྱད་ཁྲི་བདུད་རྩིའི་རྒྱུན་ལྟར་སྤྲོ་བ་དང་། ལྷ་མོ་གསེར་ཞྭ་མོས་ཞྭ་མཐོང་
བ་རང་གྲོལ་ཕུལ་བ་ལྟར་བདག་གིས་ཀྱང་ཕུལ་བས་མ་འོངས་པ་ན། ཞྭ་མོས་ཆུ་
འཛིན་པ་ལྟར་བོན་དང་བོན་གྱི་ཡོན་ཏན་ཡོངས་སུ་འཛིན་པ་དང་། ལྷ་མོ་རྒྱལ་
མཚན་མོས་བདུད་ལས་རྒྱལ་བའི་རྒྱལ་མཚན་ཕུལ་བ་ལྟར་ཕུལ་བས་མ་འོངས་པ་
ན་གདུལ་དཀའ་བའི་བདུད་རྣམས་ཐུལ་བའི་སྐུ་འཐོབ་པ་དང་། ལྷ་མོ་དུང་ཅན་
མོས་སྙན་པའི་སྒྲ་དབྱངས་འབུམ་སྒྲུག་ཕུལ་བ་ལྟར་ཕུལ་བས་མ་འོངས་པ་ན།
འཁོར་བའི་མྱ་ངན་སངས་པའི་གསུང་འཐོབ་པ་དང་
། ལྷ་མོ་དཔལ་བེའུ་མོས་དཔལ་
གྱི་བེའུ་འཇའ་འོད་ཀྱི་རང་བཞིན་ཅན་ཕུལ་བ་ལྟར་ཕུལ་བས་མ་འོངས་པ་ན།
334



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཅི་ལྟ་བ་དང་ཅི་སྙེད་པ་མཁྱེན་པའི་ཡེ་ཤེས་གཏིང་དཔག་དཀའ་བའི་ཐུགས་འཐོབ་
པ་དང་། ལྷ་མོ་འཁོར་ལོ་མོས་གསེར་གྱི་འཁོར་ལོ་རྩིབ་སྟོང་ལ་ལྷའི་ཚངས་པ་སྟོང་
གིས་མཚན་པ་ཕུལ་བ་ལྟར་ཕུལ་བས་མ་འོངས་པ་ན། སྟོང་གསུམ་ཡོངས་ལ་མངའ་
མཛད་ཅིང་ཐེག་པ་གསུམ་གྱི་བོན་གྱི་འཁོར་ལོ་བསྐོར་བས་གདུལ་བྱའི་སེམས་ཅན་
རྣམས་ཀྱི་རྒྱུད་ཡོངས་སུ་ཐུལ་བ་དང་། ལྷ་མོ་གདུགས་ཅན་མོས་གདུགས་ཆེན་པོ་
དབུའི་ནམ་མཁའ་ལ་བསྐོར་ཞིང་ཕུབ་ནས་ཕུལ་བ་ལྟར་ཕུལ་བས་མ་འོངས་པ་ན།
སྤྱི་ཕུད་བཀུར་སྟིའི་གནས་སུ་གྱུར་པ་དང་མདོར་ན་མཚན་དཔེ་ལ་སོགས་ཁྱེད་ཀྱི་
ཡོན་ཏན་མ་ལུས་པ་བདག་གིས་འཐོབ་ཕྱིར་དབུལ་བའོ། །གང་ལ་དབུལ་ན་འོད་
དཔག་མེད་པའི་ལྷ་ཚོགས་ཁྱེད་རྣམས་ཀྱི་སྐུ་ལ་བཀྲ་ཤིས་རྟགས་བརྒྱད་ཀྱིས་མཚན་
པ་ཡོད་པ་དེ་ལ་དེ་ཉིད་འབུལ་ཏེ་མ་འོངས་པ་ན་ཡོན་ཏན་དེ་འདྲ་རང་ཉིད་ཀྱི་འཐོབ་
པར་འགྱུར་བའི་དགོས་པ་ཡོད་པའི་ཕྱིར་རོ། །ཚུལ་ནི་བྲིས་འབུར་ལ་སོགས་དངོས་
སུ་འབྱོར་པ་དེས་མཚན་ནས་ཡིད་ཀྱིས་དེ་ལྟ་བུའི་རང་བཞིན་སྤྲུལ་པ་བྱས་ནས་དབུལ་
བའོ། །གཉིས་པ་དངོས་ཀུན་མ་འདལ་དུ་འབུལ་བ་ནི། གདོད་ནས་རང་དག་སྟོང་
གསུམ་ཞིང་།། རི་རབ་གླིང་མཚོ་འདོད་ཡོན་བཅས། སྐུ་དང་ཡེ་ཤེས་མཆོག་བརྙེས་
ཕྱིར།། འོད་དཔག་མེད་པ་ཁྱེད་ལ་འབུལ།། ཞེས་པ་སྟེ། གང་དབུལ་ན་སེམས་ཅན་
སྤྱི་མཐུན་གྱི་བསོད་ནམས་ལས་གྲུབ་པར་གདོད་ནས་རང་གི་ངོ་བོས་རྣམ་པར་དག་
པའི་སྟོང་གསུམ་འཇིག་རྟེན་གྱི་ཞིང་ཁམས་རི་རབ་རིན་པོ་ཆེ་སྣ་ལྔ་ལས་གྲུབ་པ།
གླིང་བཞི་གླིང་ཕྲན་བརྒྱད། རི་བདུན་རོལ་མཚོ་དང་མཐའ་ལྕགས་རི་མུ་ཁྱུད་ཀྱིས་
བསྐོར་བའི་ནང་དུ། སྟེང་ལྷ་ཡི་ལོངས་སྤྱོད། འོག་ཀླུའི་ལོངས་སྤྱོད། བར་མི་ཡི་
ལོངས་སྤྱོད། འདོད་ཡོན་ཕུན་སུམ་ཚོགས་པ་བདག་པོས་ཡོངས་སུ་བཟུང་བ་དང་།
མ་བཟུང་བ་ཅི་སྙེད་ཡོད་པ་དེ་དག་དང་བཅས་ཏེ་དབུལ་ལོ། །ཅིའི་ཕྱིར་དབུལ་
335



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ན་སྐུའི་ཁྱད་པར་བོན་གྱི་སྐུ་དང་གཟུགས་ཀྱི་སྐུ་གཉིས། ཡེ་ཤེས་ཀྱི་ཁྱད་པར་རྩ་
བ་ཇི་ལྟ་དང་ཇི་སྙེད་མཁྱེན་པའི་ཡེ་ཤེས། ཡན་ལག་ཡེ་ཤེས་ཆེན་པོ་ལྔ། ཉིང་ལག་
ཡེ་ཤེས་དྲུག་ཅུ་རྩ་གཅིག །ལོ་མའི་སྒོ་ནས་དབྱེ་བ་ཡེ་ཤེས་བརྒྱད་ཁྲི་བཞི་སྟོང་ལ་
སོགས་དང་། གཞན་ཡང་སྤངས་པའི་ཁྱད་པར་ལྷན་སྐྱེས་དང་ཀུན་བརྟགས་གཉིས་
ཀྱིས་བསྡུས་པའི་རིགས་རྣམས་ས་བོན་འཕྲབའི་འཕྲ་བ་དང་བཅས་པའམ་གཟུགས་
ནས་རྒ་ཤི་བར་གྱི་འཁོར་བའི་བོན་རྣམས་སྤངས་པ་མཐར་ཕྱིན་པ་དང་། རྟོགས་
པའི་ཁྱད་པར་ཟག་པ་མེད་པའི་ཚུལ་ཁྲིམས་དང་། ཏིང་ངེ་འཛིན་དང་། ཤེས་རབ་
དང་། རྣམ་གྲོལ་གྱི་ཡན་ལག་དང་། རྣམ་པར་གྲོལ་བ་ཡེ་ཤེས་ཀྱི་ཕུང་པོའམ་སྦྱིན་
པ་ནས་བླ་ན་མེད་པའི་བར་གྱི་མྱང་འདས་ཀྱི་བོན་ཐམས་ཅད་རྟོགས་པ་མཐར་ཕྱིན་
པ་དང་། ཕྲིན་ལས་ཀྱི་ཁྱད་པར་ལྷུན་གྲུབ་ཞི་བ། མཐར་ཕྱིན་རྒྱས་པ། རྨད་བྱུང་
དབང་། སྒྲོལ་བྱེད་དྲག་པོ་བཞིའམ་ཡང་ན་མཛད་པ་བཅུ་གཉིས་ལ་སོགས་པའི་
ཡོན་ཏན་མཆོག་ཏུ་གྱུར་པ་དག་རང་རྒྱུད་ལ་བརྙེས་པའི་ཕྱིར་དབུལ་བའོ། །གང་
ལ་དབུལ་ན་འོད་དཔག་མེད་པའི་ལྷ་ཚོགས་ཁྱེད་རྣམས་ལ་འབུལ་ཏེ་དེ་དག་ཡོན་
ཏན་དེའི་བདག་ཉིད་ཡིན་པས་སོ། །ཚུལ་ཇི་ལྟར་དབུལ་ན་དངོས་སུ་འབྱོར་པ་དེས་
མཚོན་ནས་ཡིད་ཀྱིས་སྟོང་གསུམ་འཇིག་རྟེན་གྱི་ཞིང་ཁམས་ཇི་སྙེད་ཡོད་པ་དེ་དག་
གསལ་གདབ་ནས་དབུལ་ཏེ། དེ་ཡང་དམིགས་རྟེན་དངོས་འབྱོར་གྱི་མ་འདལ་
བཀོད་ཚུལ་ལ། མ་འདལ་གྱི་རྒྱུ་ནི་རིན་པོ་ཆེའམ་ལི་དང་འཁར་བ་ལ་སོགས་གང་
འཛོམ་ལག འགོད་རྒྱུའི་ཚོམ་བུ་ཡང་རབ་གཡུ་དང་བྱི་རུ་ལ་སོགས་རིན་པོ་ཆེའི་རིགས་
དང་། ཨ་རུ་བ་རུ་ལ་སོགས་སྨན་གྱི་འབྲས་བུ་དང་། ནས་འབྲས་ལ་སོགས་འབྲུ་
རིགས་ལ་བྱ། དེ་ཡང་འབྲུ་རིགས་ཡིན་ན་གུར་གུམ་ལ་སོགས་དྲི་བཟང་པོའི་ཆུའི་
རླན་ཕབ་ནས་དབུལ་དགོས་ཏེ། སྔོན་བླ་མ་ཞིག་གིས་མ་འདལ་འབུལ་བ་ལ་ནས་
336



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཚོམ་ཆུའི་རླན་མ་ཕབ་པར་སྐམ་པོ་འབུལ་བས་བྱང་ཆུབ་སེམས་སྐྱེ་བ་ལ་ཅུང་ཟད་
བུལ་སྐད། མ་འདལ་ཕྱི་བའི་དུས་ཀྱང་སྣམ་རས་སོགས་གཞན་གྱིས་ཕྱི་མི་རུང་ཞིང་
ལག་པའི་མཁྲིས་མས་ཕྱི་བཞིན་དུ། ངག་ཏུ་ན་མ་ཨ་དཀར་གཤའ་ཡ་ནི་ཤག་ས་
ལེ་སང་ངེ་སྭཱཧཱ། ཞེས་མང་དུ་བརྗོད་ལ་རང་གཞན་གཉིས་ཀྱི་བག་ཆགས་སྒྲིབ་པ་
ཐམས་ཅད་བྱང་བར་བསམ། ཨ་ཡོ་རོ་མོ་ཁཾ། ཞེས་པས་མེ་ཏོག་སིལ་མ་འཐོར་ལ་
འབྱུང་བ་རིམ་བརྩེགས་ཀྱི་དཀྱིལ་འཁོར་བསམ། ཏལ་ཟང་སྨྲ་ཞི་ཧོ། ཞེས་པས་
ལྕགས་རི་འགོད་ལ་མཐར་ལྕགས་རི་འཁོར་ཡུག་གིས་བསྐོར་བ་བསམ། དེ་ནས་
དབུས་སུ་ཚོམ་བུ་འགོད་ལ། བྲུ་རི་ཏི་ཀརྨ་ལ་ཧོ། ཡིས་དབུས་རི་རབ་རིན་པོ་ཆེ་
སྣ་ལྔ་ལས་གྲུབ་པར་བསམ། མཐར་སིལ་མས་བསྐོར་ལ། མར་རང་སྣེས་ཏིང་སྒྱུར་
ཧྲུན གྱིས་གསེར་གྱི་རི་བདུན་རོལ་པའི་མཚོ་བདུན་བསམ། ཤར་དུ་ཚོམ་བུ་འགོད་ལ།
ཡཾ་རྐོ་སང་ནི་སྤྲེ་ལིང་ཧྲུན། གྱིས་ཤར་ལུས་འཕག་པོ་བསམ། བྱང་དུ་ཚོམ་བུ་འགོད་ལ།
ཁཾ་ཀླང་ཨུ་དུག་ནི་སྤྲེ་ལིང་ཧྲུན། གྱིས་བྱང་སྒྲ་མི་སྙན་པ་བསམ། ནུབ་ཏུ་ཚོམ་བུ་
འགོད་ལ། མོ་ཧ་སྟི་ནི་སྤྲེ་ལིང་ཧྲུན། གྱིས་ནུབ་བ་ལོངས་སྤྱོད་བསམ། ལྷོ་རུ་ཚོམ་
བུ་འགོད་ལ། རོ་ཨི་ཙམ་ནི་སྤྲེ་ལིང་ཧྲུན། གྱིས་ལྷོ་འཛམ་བུ་གླིང་བསམ། ཤར་གྱི་
གཡས་གཡོན་དུ་ཚོམ་ཕྲན་གཉིས་འགོད་ལ། ཡཾ་ཡཾ་རྐོ་རིང་དང་རྐོ་ཐུང་། གིས་ཤར་
གྱི་གླིང་ཕྲན་གཉིས་བསམ། བྱང་གི་གཡས་གཡོན་དུ་ཚོམ་ཕྲན་གཉིས་འགོད་ལ།
ཁཾ་ཁཾ་གྱག་ཏི་ན་གྱོག་ཏི། ཡིས་བྱང་གི་གླིང་ཕྲན་གཉིས་བསམ། ནུབ་ཀྱི་གཡས་གཡོན་
དུ་ཚོམ་ཕྲན་གཉིས་འགོད་ལ། མོ་མོ་མར་ཞི་ན་ཏིང་ཞི། ཡིས་ནུབ་ཀྱི་གླིང་ཕྲན་
གཉིས་བསམ། ལྷོ་ཡི་གཡས་གཡོན་དུ་ཚོམ་ཕྲན་གཉིས་འགོད་ལ། རོ་རོ་ཁ་སློ་དང་
སྤྲེ་གྱིམ། གྱིས་ལྷོའི་གླིང་ཕྲན་གཉིས་བསམ། ཡང་ཤར་གྱི་གླིང་ནང་དུ་ཚོམ་ཕྲན་
གཅིག་འགོད་ལ། མ་མར་ཞི་ཉི་རི་སད། ཀྱིས་ ཤར་དུ་ཉི་མ་བསམ། ནུབ་ཀྱི་གླིང་
337



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ནང་དུ་ཚོམ་ཕྲན་གཅིག་འགོད་ལ། ཨ་ཨུན་ཞི་ཟླ་རི་སད། ཀྱིས་ནུབ་ཏུ་ཟླ་བ་བསམ།
དེ་ནས་ཕྱུར་བུར་སྤུངས་ལ་ཏོག་དང་བཅས་བཙུག་སྟེ། ཐ་ཡུད་པུ་རཏྣ་སད་དོ་སྨྲ་
ཞི་པུ་ཛ་དུ་མུན་མ་འདལ་ལ་བྲོ། གྱིས་ཡིད་བཞིན་བཀོད་པའི་ཞིང་ཁམས་ཀྱི་མཆོད་
སྤྲིན་སྤྲོས་ཏེ། ཨ་ཁྲིད་ལྟར། ཞིང་ཁམས་གསེར་གྱི་ས་གཞི། ནས། ཧ་ལོ་སེང་ཡན་
དང་གཞུང་གི་ཚིག་བཤད་སོགས་ཀྱིས་དབུལ་ལོ། །དེས་ན་རང་གི་འབྱོར་པའི་ཚད་
དང་བསྟུན་ཏེ། རྒྱུ་རྫས་ཀྱི་དངོས་པོའམ་མར་མེ་དང་ཞལ་ཟས་དང་། དེ་ཙམ་གྱི་
འབྱོར་པ་མེད་པ་རྣམས་ཀྱིས་ཀྱང་མེ་ཏོག་གི་རིགས་དང་ཡོན་ཆབ་དང་སྦྱར་སྤོས་
སམ་ཤིང་དྲི་བཟང་གི་དུད་པ་ལ་སོགས་གང་འབྱོར་མཆོད་རྫས་ལ་འབུལ་དགོས།
དེ་དག་ཀྱང་རྒྱུ་རྫས་ལ་ཞེན་པ་མེད་པ་གལ་ཆེ། སྔོན་བན་རྒན་དབེན་པར་གནས་
པ་ཞིག་ཤ་རྐང་ཞིག་ཡོད་པ་ཟ་མ་བྲ་བར་ཤི་ནས་རྣམ་ཤེས་ཤ་རྐང་ནང་དུ་ཞུགས་
ནས་འཁྲུལ་པའི་ལོ་རྒྱུས་ཡོད། བླ་མ་གཤེན་སྒོམ་གྱི་ཞལ་ནས། རྣམ་འབྱོར་པའི་
བློ་དྲེད་པའི་སེམས། བསྒོམ་པའི་བློ་ཤབ་ཤིབ་ཀྱི་སེམས། བཙུན་པའི་བློ་ཚུལ་འཆོས་
ཀྱི་སེམས། ཡོན་བདག་ཕོ་མོའི་བློ་ཁེ་གྲགས་ཀྱི་སེམས། གཏན་དུ་འཁོར་བར་
འཁྱམས་ཉན་གདའ་གསུངས་པ་བཞིན་ཁེ་གྲགས་འདོད་པ་སོགས་བསམ་པ་མ་
དག་ན་དངོས་པོ་བཟང་ཞིང་རིན་ཐང་ཆེ་བ་ཚོགས་སུ་གཏོང་ཡང་ཕན་པ་མེད།
དེ་བས་ན་ཚོགས་བསག་པ་ལ་བསམ་པ་དག་པ་ཁོ་ན་གལ་ཆེ།
བཞི་པ་ཕྲག་དོག་གི་གཉེན་པོ་ཡི་རང་བ་ལ་གཉིས། ཕན་ཡོན་དྲན་པའི་སྒོ་ནས་
དང་། ཡི་རང་བ་དངོས་སོ། །དང་པོ་ནི། གཞན་གྱི་དགེ་བ་བྱེད་ཐོས་ཚེ། དེ་ལ་
ཕྲག་དོག་སེམས་སྤང་ནས། སྙིང་ནས་དགའ་བས་ཡི་རང་ན།། བསོད་ནམས་མཉམ་
དུ་འཐོབ་གསུངས་པས།། ཞེས་པ་སྟེ། སུའང་རུང་སྟེ་གཞན་གྱིས་དགེ་བ་བྱེད་པ་
ཐོས་པའི་ཚེ་དེ་ལ་ཕྲག་དོག་དང་གདུག་སེམས་སྤང་ནས་སྙིང་ནས་དགའ་བས་ཡི་
338



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
རང་ཕུལ་བ་བྱས་ན་དེའི་བསོད་ནམས་མཉམ་དུ་འཐོབ་པ་མདོ་ལས་གསུངས་པས་
ན་སོ་འཕགས་ཀྱི་དགེ་བ་དང་སངས་རྒྱས་ཀྱི་མཛད་པའི་འཕྲིན་ལས་སོགས་ལ་ཡི་
རང་ཕུལ་བའོ། །གཉིས་པ་ཡི་རང་དངོས་ནི། ལམ་ལྔའི་འཕགས་ཚོགས་དགེ་བ་
དང༌།། རྒྱལ་བའི་བཀའ་འཁོར་བསྐོར་མཛད་པ།། སོ་སྐྱེས་བསོད་ནམས་བསག་
རྣམས་ལ། བདག་ནི་རྟག་པར་ཡི་རང་ངོ་། །ཞེས་པ་སྟེ། ལམ་ལྔ་ནི། ཚོགས་ལམ་
སྦྱོར་ལམ་མཐོང་ལམ་སྒོམ་ལམ་མཐར་ཕྱིན་པའི་ལམ་དང་ལྔ་སྟེ། ཚོགས་ལམ་ལའང་
ཆུང་འབྲིང་ཆེ་གསུམ་ལས་ཚོགས་ལམ་ཆུང་ངུ་དྲན་པ་ཉེ་བར་བཞག་པ་བཞི་ནི།
ལུས་མི་གཙང་བར་བསྒོམ་པ་ལུས་དྲན་པ་ཉེ་བར་བཞག་པ་དང་། ཚོར་བ་སྡུག་
བསྔལ་བར་བསྒོམ་པ་ཚོར་བ་དྲན་པ་ཉེ་བར་བཞག་པ་དང་། སེམས་མི་རྟག་པར་
བསྒོམ་པ་སེམས་དྲན་པ་ཉེ་བར་བཞག་པ་དང་། བོན་ཐམས་ཅད་སྟོང་པ་ཉིད་
བསྒོམ་པ་བོན་དྲན་པ་ཉེ་བར་བཞག་པ་དང་བཞི། ཚོགས་ལམ་འབྲིང་པོར་ཡང་
དག་པའི་སྤང་པ་བཞི་ནི་ཉོན་མོངས་པ་མ་སྐྱེས་པ་མི་བསྐྱེད་སྐྱེས་པ་སྤང་བ།
གཉེན་པོ་དགེ་བ་མ་སྐྱེས་པ་བསྐྱེད་པ། སྐྱེས་པ་གོང་ནས་གོང་དུ་འཕེལ་བར་བྱ་
བ་དང་བཞི། ཚོགས་ལམ་ཆེན་པོར་རྫུ་འཕྲུལ་གྱི་རྐང་པ་བཞི་ནི་འདུན་པ་ལ་བརྟེན་
ནས་སེམས་རྩེ་གཅིག་པ་ལ་རེག་པ། བརྩོན་འགྲུས་ལ་བརྟེན་ནས་སེམས་རྩེ་གཅིག་
པ་ལ་རེག་པ། སེམས་པ་ལ་བརྟེན་ནས་སེམས་རྩེ་གཅིག་པ་ལ་རེག་པ། དཔྱོད་པ་
ལ་བརྟེན་ནས་སེམས་རྩེ་གཅིག་པ་ལ་རེག་པ་དང་བཞི། སྦྱོར་ལམ་ཡེ་ཤེས་རིགས་
བཞི་ནི། དྲོད་རྩེ་མོ་བཟོད་པ་བོན་མཆོག་བཞི་སྟེ། དབྱེ་ན་དེ་རེ་རེ་ལ་ཆུང་འབྲིང་
ཚེ་གསུམ་དུ་ཕྱེ་བས་སྦྱོར་ལམ་བཞི་གསུམ་བཅུ་གཉིས། མཐོང་ལམ་བཅུ་དྲུག་ནི།
སྡུག་བསྔལ་བོན་དུ་ཤེས་པའི་བཟོད་པ་དང་། སྡུག་བསྔལ་བོན་དུ་ཤེས་པའི་ཡེ་ཤེས་
དང་། སྡུག་བསྔལ་རྗེས་སུ་ཤེས་པའི་བཟོད་པ། སྡུག་བསྔལ་རྗེས་སུ་ཤེས་པའི་ཡེ་
339



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཤེས་དང་བཞི། དེ་བཞིན་དུ་ཀུན་འབྱུང་དང་། འགོག་པ་དང་། ལམ་དང་གསུམ་
པོ་ལའང་བཟོད་པ་དང་ཡེ་ཤེས་ཕྱེ་བས་བཅུ་དྲུག་གོ །སྒོམ་ལམ་ཆུང་འབྲིང་ཆེ་དགུ་
ནི། སྒོམ་ལམ་ཆུང་ངུན་གྱི་ཆུང་བ། ཆུང་ངུན་གྱི་འབྲིང་པོ། ཆུང་ངུན་གྱི་ཆེན་པོ་
གསུམ། དེ་བཞིན་དུ་སྒོམ་ལམ་འབྲིང་གི་ཆུང་འབྲིང་ཆེ་གསུམ། སྒོམ་ལམ་ཆེན་
པོའི་ཆུང་འབྲིང་ཆེ་གསུམ་དང་དགུའོ། །མཐར་ཕྱིན་པའི་ལམ་ནི། སྒོམ་ལམ་ཆེན་
པོའི་ཆེན་པོ་ནས་སྤང་རྟོགས་མཐར་ཐུག་མན་ཆད་ལའོ། །དེས་ན་ཚོགས་སྦྱོར་
གཉིས་ནི་འཇིག་རྟེན་པའི་ལམ། མཐོང་སྒོམ་གཉིས་འཇིག་རྟེན་ལས་འདས་པའི་
ལམ། མཐར་ཕྱིན་ནི་འབྲས་བུ་ལ་ལམ་འདོགས་པ་ཙམ་དུ་ཟད་དོ། །དེ་ལྟ་བུའི་
ལམ་ལྔའི་འཕགས་པའི་ཚོགས་རྣམས་ཀྱི་དགེ་བ་བྱས་པ་དང་། རྒྱལ་བ་ཐམས་ཅད་
མཁྱེན་པའི་སེམས་ཅན་གྱི་དོན་དུ་བཀའ་ཡི་འཁོར་ལོ་བསྐོར་བ་མཛད་པ་དང་།
སོ་སོ་སྐྱེ་བོ་རྣམས་ཀྱིས་བསོད་ནམས་ཆ་མཐུན་དང་ཐར་པ་ཆ་མཐུན་གྱི་དགེ་བ་
བསགས་པ་རྣམས་ལ་བདག་གིས་དུས་རྟག་པར་ཡི་རང་ངོ་། །ཞེས་པའོ། །དེས་
ན་རང་གིས་དགེ་རྩ་རྒྱ་ཆེན་པོ་རང་མ་འགྲུབ་ནའང་གཞན་གྱི་དགེ་བ་བྱེད་པ་ལ་
བསམ་པ་བཟང་པོས་ཡི་རང་དང་བསྔོ་སྨོན་ཁོ་ན་བྱས་ན་དེའི་བསོད་ནམས་མཉམ་
དུ་འཐོབ་པ་སྟེ། དེ་ཡང་དགེ་བ་དེ་མི་གཉིས་བགོ་
་བ་དེ་མི་གཉིས་བགོ་བཤའ་བྱེད་པ་ལྟ་བུ་མ་ཡིན་ཏེ་
རང་རང་བསམ་པའི་དབང་གིས་བསོད་ནམས་འདྲ་འདྲ་འཐོབ་པ་ཡིན་ཞིང་གཞན་
སྡིག་པ་ལ་ཡི་རང་ཕུལ་ནའང་དེ་བཞིན་སྡིག་པའི་ཉེས་དམིགས་མཉམ་དུ་འཐོབ་
པར་འགྱུར། ལར་དིང་སང་འུ་བུ་ཚོས་གཞན་དགེ་བ་བྱེད་པ་ལ་ཡི་རང་ཕུལ་བ་
ལྟར་ཞོག །རང་གི་དགེ་བ་སྣ་གཅིག་ཀྱང་མི་འགྲུབ་པའི་ཐོག་ཏུ་གཞན་མཚམས་
སྒྲུབ་ཅུང་ཟད་རེ་བྱེད་པའམ་སྡོམ་པ་སྣ་གཅིག་ཙམ་བསྲུང་བ་པོ་ཞིག་ཡོད་ན་དེ་
ལ་མི་དགའ་ནས་ཕྲག་དོག་ལངས་ཏེ་སྙིང་འགས་པའི་ཚིག་ངན་པ་ཟེར་འོངས་འདུག་
340



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཀྱང་། དེ་དག་དགེ་བའི་སྐལ་བ་ཆད་དེ་ཚེ་ཕྱི་མར་ཆོས་སྒྲ་རྣ་བས་མི་ཐོས་པའི་ལས་
ངན་བསགས་པ་མ་ཡིན་ནམ། རང་རེ་རྣམས་དགེ་བ་ཆེ་བ་ལ་ཞུམ། ཆུང་བ་ལ་
བརྙས་རང་གི་དགེ་བའི་བགོ་སྐལ་ཆད་པ་མ་ཚོར་བར་སྙོམས་ལས་སུ་རང་ཁར་སྡོད་
ནས་ད་དུང་མི་མདོ་ཡོད། བློ་གྲུང་པོ། ཕུག་ཤེས་ཡོད་རློམས་འདུག་ཀྱང་རྐང་བཞི་
མ་བཙུག་པའི་དུད་འགྲོ། དབུགས་མ་ཆད་པའི་རོ། འདྲེས་མ་རློམས་པའི་སྨྱོན་
པ་ཡིན་གསུངས།
ལྔ་པ་གཏི་མུག་གི་གཉེན་པོ་བོན་འཁོར་བསྐོར་བར་བསྐུལ་བ་ནི། འཁོར་བའི་
སྡུག་བསྔལ་བསལ་བའི་ཕྱིར།། ཐེག་པ་རིམ་དགུ་སྒོ་མཛོད་ལྔ། ཕྱི་ནང་གསང་བ་
གསུམ་པོ་ཡིག བཀའ་ཡི་འཁོར་ལོ་བསྐོར་དུ་གསོལ། ཞེས་པ་སྟེ། འཁོར་བའི་སྡུག་
བསྔལ་ཐ་དག་བསལ་བའི་ཕྱིར་བོན་གྱི་འཁོར་ལོ་བསྐོར་བ་བསྐུལ་བའོ། །དེ་ཡང་
སྤྱིར་བོན་གྱི་སྒྲ་གང་ལ་འཇུག་ན་བོན་ལས་བཅོས་པའི་ཆོས་སོགས་དང་སྒྲ་མི་མཐུན་
ཏེ་གཏན་ཚིགས་འགྱུར་བ་མེད་པའི་སྒྲ་དཔེར་ན་གསེར་ལྟ་བུ་ལ། བྱེ་བྲག་ཏུ་ཤེས་
བྱ་ལ་འཇུག་སྟེ། བོན་ཐམས་ཅད་བདེན་པ་གཉིས་སུ་འདུས་སོ། །ཞེས་གསུངས།
འཁོར་བ་དང་མྱང་འདས་ལ་འཇུག་སྟེ། འཁོར་འདས་ཀྱི་བོན་ཐམས་ཅད་ཅེས་
གསུངས། རྣམ་ཤེས་ཚོགས་དྲུག་དང་ཡིད་ཀྱི་རྣམ་པར་ཤེས་པའི་ཡུལ་ལའང་འཇུག་
སྟེ། མིག་དང་གཟུགས་དང་ཞེས་པ་ནས། ཡིད་དང་བོན་ཞེས་གསུངས། བསོད་
ནམས་ལའང་འཇུག་སྟེ། སྤྱོད་པས་སྒྲ་ཐོས་པ་དཀའ་བ་གཡུང་དྲུང་གི་བོན།
ཞེས་གསུངས། དོན་ལ་འཇུག་སྟེ་གནས་ལུགས་དོན་གྱི་བོན། ཞེས་གསུངས།
ལམ་ལ་འཇུག་སྟེ། ལམ་གྱི་བོན། ཞེས་གསུངས། གསུང་རབ་ལ་འཇུག་སྟེ། སྟོན་
པའི་བོན་སྒོ་བཞི་མཛོད་ལྔ། ཞེས་གསུངས། ཐེག་པ་ཆེན་པོ་ལའང་འཇུག་སྟེ།
ཐེག་པ་བླ་ན་མེད་པ་གཡུང་དྲུང་གི་བོན། ཞེས་གསུངས་པས་སོ། །དབྱེ་ན་བརྗོད་
：41



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱ་དོན་གྱི་བོན་དང་། བརྗོད་བྱེད་ཚིག་གི་བོན་གཉིས་སུ་ཡོད། བརྗོད་བྱ་དོན་གྱི་
བོན་གྱི་ངོ་བོ་དངོས་ནི་ཐར་ལམ་ལྔ་གསུམ་བཅོ་ལྔ་དང་བསླབ་པ་རིན་པོ་ཆེ་གསུམ་
རྣམས་ཡིན། བརྗོད་བྱེད་ཚིག་གི་བོན་ལ་བཀའ་དང་རྟེན་པ་གཉིས་ཡོད།
བཀའ་ནི་བདག་རྐྱེན་སངས་རྒྱས་ལ་བརྟེན་ནས་བྱུང་བའི་ཁྱད་པར་བཞི་ལྡན་གྱི་
ལེགས་བཤད་དོ། །ཁྱད་པར་བཞི་ནི། ངོ་བོའི་ཁྱད་པར་ཕུན་སུམ་ཚོགས་པ་ལྔ་ལྡན་
གྱི་རིགས་སུ་གནས་པ། བརྗོད་བྱའི་ཁྱད་པར་དྲང་ངེས་ཇི་ལྟར་བསྟན་ཀྱང་མཐར་
ཐུག་གི་དོན་ལ་མི་བསླུ་ངེས་པ། བརྗོད་བྱེད་ཀྱི་ཁྱད་པར་བཀའ་བསྡུ་གྲུབ་ནས་གང་
ཟག་གཞན་གྱི་འདོད་དབང་གིས་མ་སླད་པ། བྱེད་ལས་ཀྱི་ཁྱད་པར་གནས་སྐབས་
དང་མཐར་ཐུག་གི་སྡུག་བསྔལ་ལ་སྐྱོབ་ཅིང་འབྲས་བུ་ཐར་པ་ཆེན་པོ་འཐོབ་པར་
བྱེད་པ་དང་བཞིའོ། །ཕུན་སུམ་ཚོགས་པ་ལྔ་ནི། སྟོན་པ་གནས་འཁོར་དུས་བཀའ་
ཕུན་སུམ་ཚོགས་པ་ལྔའོ། །དབྱེ་ན་ངོ་བོའི་སྒོ་ནས་རྒྱུད་ལུང་མན་ངག་གསུམ།
རྒྱུད་ནི་སྤྱི་སྨོས་ཀྱི་ཁོག་དབུབ་ཏུ་གསུངས་པ། ལུང་ནི་སྒོས་ཁོལ་གྱི་གཏན་ཚིགས་
སུ་ཆེ་བ། མན་ངག་སྦས་པའི་ལྡེ་མིག་ཏུ་སྟོན་པའོ། །ཡང་བདག་རྐྱེན་གྱིས་སྒོ་ནས་
དབྱེ་ན་ཞལ་ནས་གསུངས་པ། བྱིན་གྱིས་རློབས་པ། རྗེས་སུ་གནང་བའི་བཀའ་
དང་གསུམ་མོ། །ཡང་བརྗོད་བྱ་བདེན་གཉིས་ལ་ལྟོས་ནས་དབྱེ་ན་དྲང་དོན་དང་
ངེས་དོན་གཉིས། ཡང་སྣོད་ཀྱི་སྒོ་ནས་དབྱེ་ན་སྣོད་དབང་རབ་ལ་གསུངས་པ་དཀའ་
སྤྱད་ཀྱི་སྡེ། དབང་འབྲིང་ལ་གསུངས་པ་གཉིས་ཀ་མ་ཡིན་པའི་སྡེ། དབང་ཐ་ལ་
གསུངས་པ་སླ་འགྱུར་གྱི་སྡེ་དང་གསུམ་མོ། །ཡང་བསླབ་པའི་སྒོ་ནས་དབྱེ་ན།
ཚུལ་ཁྲིམས་ཀྱི་བསླབ་པ་བརྗོད་བྱའི་གཙོར་བོར་སྟོན་པ་འདུལ་བའི་སྡེ་སྣོད།
ཏིང་འཛིན་གྱི་བསླབ་པ་བརྗོད་བྱའི་གཙོ་བོར་སྟོན་པ་མདོ་སྡེའི་སྡེ་སྣོད། ཤེས་རབ་
ཀྱི་བསླབ་པ་བརྗོད་བྱའི་གཙོ་བོར་སྟོན་པ་མངོན་པའི་སྡེ་སྣོད་དང་གསུམ། ཡང་
342



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དུས་ཀྱི་སྒོ་ནས་དབྱེ་ན། བཀའ་ཡི་འཁོར་ལོ་ཐོག་མ། བར་པ། ཕྱི་མ་གསུམ་དུ་བསྐོར་
བའི་བོན་སྡེ་གསུམ། ཡང་རྒྱུ་འབྲས་ཀྱི་སྒོ་ནས་དབྱེ་ན། རྒྱུ་མཚན་ཉིད་ཀྱི་ཐེག་པ།
འབྲས་བུ་གསང་སྔགས་ཀྱི་ཐེག་པ་གཉིས། ཡང་རྟོགས་ཚད་ཀྱི་སྒོ་ནས་དབྱེ་ན་ཐེག་
པ་རིམ་དགུ་སྟེ། ལྷོ་གཏེར་ལྟར་ན་ས་མོ་རྩིས་སྨན་ལ་སོགས་ཕྲུ་གཤེན། ལྷ་མཆོད་
འདྲེ་བཀར་གཡང་བླན་ལ་སོགས་སྣང་གཤེན། ལྷ་སྔགས་རྫས་ལ་བརྟེན་པའི་བསྲུང་
བཟློག་གསད་དབབ་ཐོག་སེར་ལ་སོགས་འཕྲུལ་གཤེན། བསྐལ་སྲིད་གཤོག་པ་ལ་
སོགས་སྲིད་གཤེན། དགེ་བཅུའི་སྒོ་ནས་མཆོད་སྦྱིན་གཏང་ཐབས་ཀྱི་བོན་སྡེ་རྣམས་
དགེ་བསྙེན། བསྲུང་ཁྲིམས་ཉིས་བརྒྱ་ལྔ་བཅུ་ལ་སོགས་རྒྱུ་འབྲས་གཙོ་བོར་བསྟན་
པའི་བོན་སྡེ་ཐམས་ཅད་དྲང་སྲོང་། སྤྱི་སྤུངས་སྐོར་གསུམ་གྱི་རྒྱུད་ལྟ་བུ་བསྐྱེད་རིམ་
ཤས་ཆེའི་སྒོ་ནས་ལྷ་ཡེ་ཤེས་པ་སྒྲུབ་ཐབས་བསྟན་པའི་བོན་ཐམས་ཅད་ཨ་དཀར།
ཡེ་གཤེན་བཀོད་པ་དོན་འབུམ་ལྟ་བུ་རྫོགས་རིམ་ཤས་ཆེའི་སྒོ་ནས་ཏིང་འཛིན་དང་
འབྲེལ་པའི་བོན་སྡེ་ཐམས་ཅད་ཡེ་གཤེན། བྱང་སེམས་གབ་པ་དང་ཨ་རྫོགས་སྙན་
གསུམ་ལྟ་བུ་ལྟ་བ་མཐའ་བྲལ། སྒོམ་པ་ཐོད་རྒལ། སྤྱོད་པ་རང་དག །དམ་ཚིག་
ཡེ་བསྲུང་། འབྲས་བུ་ལྷུན་གྲུབ་ཏུ་བསྟན་པ་ཐམས་ཅད་བླ་མེད་ཡང་རྩེའི་ཐེག་
པའོ། །ཡང་སྤང་གཉེན་གྱི་སྒོ་ནས་དབྱེ་ན། དུག་ལྔ་ལ་སོགས་མི་མཐུན་པའི་ཕྱོགས་
ཀྱི་སྤང་བྱ་ལ་ལྟོས་ནས་བོན་སྒོ་བཞི་མཛོད་ལྔ་གསུངས་ཏེ། དཔོན་གསས་མན་ངག་
ལུང་གི་བོན་དང་། ཆབ་ནག་སྲིད་པ་རྒྱུད་ཀྱི་བོན་དང་། ཆབ་དཀར་དྲག་པོ་སྔགས་
ཀྱི་བོན་དང་། འཕན་ཡུལ་རྒྱས་པ་འབུམ་གྱི་བོན་དང་། མཐོ་ཐོག་སྤྱི་རྒྱུག་མཛོད་
ཀྱི་བོན་དང་ལྔ་སྟེ། དེ་ཡང་ཡེ་གཤེན་ཐེག་པའི་བོན་སྡེ་རྣམས་དཔོན་གསས་ཀྱི་བོན་
སྒོ་ལ་འདུས། དེ་བཞིན་དུ་རྒྱུའི་ཐེག་པ་བཞི་ཆབ་ནག །དགེ་དྲོངས་གཉིས་འཕན་
ཡུལ། ཨ་དཀར་ཆབ་དཀར། ཡང་རྩེ་མཛོད་ལ་འདུས་སོ། །ཡང་ལམ་གྱི་སྒོ་ནས་
343



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དབྱེ་ན། ཕྱི་ནང་གསང་བ་གསུམ་སྟེ། སྤང་ལམ་གཙོ་བོར་གྱུར་པ་ཕྱི་རྒྱུད།
བསྒྱུར་ལམ་གཙོ་བོར་གྱུར་པ་ནང་རྒྱུད། གྲོལ་ལམ་གཙོ་བོར་གྱུར་པ་གསང་རྒྱུད་
ཀྱི་བཀའ་དང་གསུམ། ཡང་སྡེ་ཚན་གྱི་སྒོ་ནས་དབྱེ་ན། མདོ་སྡེ། འབུམ་སྡེ།
སྔགས་སྡེ། སེམས་སྡེ་དང་བཞི་པོ་དང་། ཡང་གདུལ་བྱའི་སྒོ་ནས་དབྱེ་ན། བོན་
སྒོ་བརྒྱད་ཁྲི་བཞི་སྟོང་སྟེ་གོང་དུ་དབྱེ་བ་བསྟན་ཟིན་ཏོ། །དགོས་པའི་སྒོ་ནས་དབྱེ་ན།
རྒྱལ་བསྟན་གྱི་གཞི་མར་གྱུར་ཞིང་གཞན་རྗེས་སུ་བཟུང་བའི་ཕྱིར་བསྟན་པ་བཟོ་
རིག་པ། བསྟན་ལ་ལོག་རྟོག་དང་ཐེ་ཚོམ་གྱི་རྒོལ་བ་ཚར་གཅོད་ནས། ངེས་དོན་
ཡང་དག་པར་སྒྲུབ་པའི་ཕྱིར་བསྟན་པ་སྒྲ་ཚད་རིག་པ། འགྲོ་བ་ནད་ཀྱི་ཟུག་རྔུ་
བསལ་བའི་ཕྱིར་བསྟན་པ་གསོ་བ་རིག་པ། ལེགས་ཉེས་རྩིས་ཀྱིས་སྟོན་ཞིང་སྣང་
སྲིད་ཞི་བདེར་སྟོན་ཕྱིར་ཕྱི་རིག་པ། བགེགས་གདོན་ཐབས་ཀྱིས་བཅོམ་སྟེ་མཆོག་
ཐུན་རང་རྒྱུད་འཐོབ་པའི་ཕྱིར་ནང་རིག་པ་དང་ལྔའོ། །གཉིས་པ་བཀའ་རྟེན་པ་
ལ་བཤད་བྱ་བཀའི་སྒོ་ནས་དབྱེ་ན། ཚིག་གི་ཆ་དང་དོན་གྱི་ཆ་གཏན་ལ་འབེབས་
པ་བཀའ་སྤྱིའི་དགོངས་འབྲེལ་དང་། ཕྱི་ནང་གསང་གསུམ་གྱི་དགོངས་པ་དང་
འབྲེལ་པ་བཀའ་སོ་སོའི་དགོངས་འབྲེལ་གཉིས། ཡང་བརྗོད་བྱ་དོན་གྱི་སྒོ་ནས་
དབྱེ་ན། དོན་དམ་གྱི་བདེན་པ་བརྗོད་བྱའི་གཙོ་བོར་སྟོན་པ་དང་། ཀུན་རྫོབ་ཀྱི་
བདེན་པ་བརྗོད་བྱའི་གཙོ་བོར་སྟོན་པ་དང་། གནས་སྐབས་བདེ་བ་སྒྲུབ་པའི་ཐབས་
གཙོ་བོར་སྟོན་པ་དང་། མཐར་ཐུག་བྱང་ཆུབ་སྒྲུབ་པའི་ཐབས་གཙོ་བོར་སྟོན་པའི་
བཀའ་རྟེན་པ་བཞི། ཡང་དགོས་པ་བྱེད་ལས་ཀྱིས་དབྱེ་ན། ཟབ་མོ་རྣམ་པར་འབྱེད་
པ། རྒྱས་པ་བསྡུད་པར་བྱེད་པ། འཁྲུགས་པ་གོ་རིམ་བསྡེབ་པའི་བཀའ་རྟེན་གསུམ།
མིང་ཙམ་མཐུན་པའི་སྒོ་ནས་དབྱེ་ན། ཡང་དག་གསུམ་ལྟར་སྣང་དྲུག་དང་དགུ་
སྟེ། ཡང་དག་གསུམ་ནི། དོན་དང་ལྡན་པ། སྡུག་བསྔལ་སྤང་བ། བསྒྲུབ་པ་ལྷུར་
344



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལེན་གྱི་བཀའ་རྟེན་གསུམ། ལྟར་སྣང་དྲུག་ནི། དོན་མེད་པ། དོན་ལོག་པ།
ངན་གཡོ་བ། སྙིང་བརྩེ་བྲལ་བ། ཐོས་པ་ཁོ་ན་ལྷུར་ལེན་པ། རྩོད་པ་ཁོ་ན་ལྷུར་
ལེན་པའི་བསྟན་བཅོས་དང་དྲུག་གོ །ཡང་དགོངས་པ་འབྲེལ་ཚུལ་གྱི་སྒོ་ནས་དབྱེ་ན།
དངོས་སུ་བཀའ་ལ་འབྲེལ་པ་མ་ཡིན་པར་བཀའི་དོན་རང་རྒྱུད་ལ་བླངས་ནས་བརྩམ་
པ་དང་། དངོས་སུ་བཀའ་ལ་འགྲེལ་བཏབ་སྟེ་བརྩམ་པའི་བཀའ་རྟེན་གཉིས་
།དེ་ལྟ་བུའི་བཀའ་དང་བཀའ་ལ་རྟེན་པའི་བོན་གྱི་འཁོར་ལོ་རྒྱ་ཆེན་པོ་དང་
རྒྱུན་རིང་བ་བསྐོར་དུ་གསོལ། ཞེས་གསོལ་པ་ཐུགས་ཀྱིས་མཁྱེན་ནས་དེ་བཞིན་
དུ་སྩལ་བ་བསམ་པའོ།།
དྲུག་པ་ལོག་ལྟའི་གཉེན་པོ་མྱ་ངན་ལས་མི་འདའ་བར་གསོལ་བ་འདེབས་པ་ནི།
སེམས་ཅན་ཐར་པར་དྲངས་བ་དང་།། སངས་རྒྱས་བསྟན་པ་ཡུན་གནས་ཕྱིར།།
རྒྱལ་དང་དེ་སྲས་ཚོགས་རྣམས་ཀྱང་།། མྱ་ངན་མི་འདའ་བཞུགས་གསོལ་འདེབས།།
ཞེས་པ་སྟེ། སྔར་སངས་རྒྱས་མྱ་ངན་དུ་འདའ་བ་བཞེད་དུས་བདུད་ཨ་ཀ་རུ་རྩེས་
སངས་རྒྱས་དྲུང་དུ་པུས་བཙུགས་ཐལ་མོ་སྦྱར་ནས་ལ་འུར་མྱ་ངན་གླིང་ན་མྱུར་དུ་
འདའ་ཅིག་གི་གསོལ་བ་བཏབ་པ་དང་། ཡིད་ཀྱི་ཁྱེའུ་ཆུང་ཡིད་བཞིན་ཟུར་ཕུད་
ཅན་གྱིས་སངས་རྒྱས་དྲུང་དུ་པུས་བཙུགས་ཐལ་མོ་སྦྱར་ནས་མྱ་ངན་གླིང་ན་མི་འདའ་
བར་བཞུགས་པའི་གསོལ་བ་བཏབ་པ་བསམ་པ་བཟང་ངན་དབང་གིས་གྱུར་པ་ལྟར།
དིང་སང་ཡང་བསམ་པ་ངན་པ་རྣམས་སངས་རྒྱས་བསྟན་པ་དར་བ་ལ་ཡིད་མི་དགའ་
བ་དང་། སངས་རྒྱས་ཀྱི་བསྟན་པ་བསྣུབས་པ་དང་། བསྟན་པ་བསྣུབ་པ་རྩོམ་པ་
དང་། བསྟན་པ་ནུབ་ཏུ་རེ་བ་དང་། བླ་མ་དགེ་བའི་བཤེས་གཉེན་གྱི་སྐུ་ཚེ་བརྟན་
པ་ལ་མི་དགའ་བ་དང་། བླ་མ་དགེ་བའི་བཤེས་གཉེན་གྱི་སྐུ་བཀྲོང་པ་དང༌། བླ་
མ་དགེ་བའི་བཤེས་གཉེན་སྐུ་འདའ་དུ་རེ་བ་དང་། དེས་བོན་ཆོས་ཀྱི་འཁོར་ལོ་
345



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བསྐོར་བ་ལ་མི་དགའ་བ་དང་། ཆོས་ཀྱི་འདུ་འཚོགས་བཤིགས་པ་དང་། ཞིག་ཏུ་
རེ་བ་དེ་ལྟ་བུར་གྱུར་པ་རྣམས་ནི་བདུད་དང་འདྲ་ལ་བདུད་ཀྱི་རིགས་ཀྱང་ཡིན།
དེ་དག་སྐྱེ་བ་མང་པོ་བསྟན་པའི་བདུད་དུ་གྱུར་ནས་མཐར་དམྱལ་བ་མནར་མེད་
དུ་སྐྱེ་བར་གདོན་མི་ཟ། དེས་ན་རིས་མེད་ཀྱི་སངས་རྒྱས་བསྟན་པ་དར་བ་དང་།
བསྟན་པ་སྤེལ་བ་དང་། བསྟན་པ་འཛིན་པ་དང་། བསྟན་པ་ལ་འཇུག་པ་དང་།
བླ་མ་དགེ་བའི་བཤེས་གཉེན་སྐུ་ཚེ་བརྟན་པ་དང་། དེའི་བོན་ཆོས་ཀྱི་འཁོར་ལོ་
བསྐོར་བ་རྣམས་ལ་རྟག་ཏུ་དགའ་བ་བསྒོམ་ཞིང་སེམས་ཅན་ཐ་དག་ཐར་པ་དང་
ཐམས་ཅད་མཁྱེན་པའི་སར་དྲངས་བ་དང་། སངས་རྒྱས་ཀྱི་བསྟན་པ་རིན་པོ་ཆེ་
འདི་ཉིད་ཕྱོགས་བཅུ་ཀུན་ཏུ་དར་ཞིང་ཡུན་རིང་དུ་གནས་པའི་ཕྱིར། རྒྱལ་བ་དང་
རྒྱལ་བ་དེའི་སྲས་པོ་གཡུང་དྲུང་སེམས་དཔའི་ཚོགས་རྣམས་དང་བླ་མ་དགེ་བའི་
བཤེས་གཉེན་རྣམས་སྐུ་དངོས་ཀྱི་འགྲོ་དོན་རྫོགས་པའམ། རྟག་འཛིན་ཅན་རྣམས་
ཆོས་ལ་བསྐུལ་བའམ། འཁོར་བའི་ལོག་སྒྲུབ་ཀྱིས་ཐུགས་སྐྱོ་ནས་མྱ་ངན་འདའ་
བར་དགོངས་པ་རྣམས་ལ་མྱ་ངན་མི་འདའ་བར་བསྐལ་པ་གྲངས་མེད་པར་བཞུགས་
པའི་གསོལ་བ་བཏབ་པས་དེ་རྣམས་ཀྱང་མྱ་ངན་མི་འདའ་བར་བཞུགས་པའི་གསོལ་
བ་འདེབས་བཞིན་བཞུགས་པར་བསམ་པའོ། །
རྒྱུ་གསུམ་པ་བྱང་ཆུབ་མཆོག་ཏུ་སེམས་བསྐྱེད་པ་བསྔོ་བ་དང་ཆབ་གཅིག་ཏུ་
སྟོན་པ་ནི། འདིས་མཚོན་དུས་གསུམ་བསགས་པའི་དགེ།། བདག་ལ་ཅུང་ཟད་
མཆིས་པ་ཡན། འགྲོ་རྣམས་འཁོར་མཚོ་ལས་བསྒྲལ་ཕྱིར།། བླ་མེད་བྱང་ཆུབ་མཆོག་
ཏུ་བསྔོ་།། ཞེས་པ་སྟེ། གང་བསྔོ་ན་ད་ལྟའི་དགེ་བ་འདིས་མཚོན་པའི་སྐྱེ་བ་སྔོན་
མ་དང་ད་ལྟ་དང་ཕྱི་མ་དང་དུས་གསུམ་དུ་བསགས་པའི་རྣམ་དཀར་གྱི་དགེ་རྩ་
བདག་གིས་བྱས་པ་གཞན་ལ་བཅོལ་བ་རྗེས་སུ་ཡི་རང་ཕུལ་བའི་དགེ་འབྲས་ཅུང་
346



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཟད་མཆིས་པ་ཡན་ཆད་བསྔོ། ཅིའི་ཕྱིར་བསྔོ་ན་འགྲོ་བ་རྣམས་འཁོར་བ་སྡུག་བསྔལ་
གྱི་རྒྱུ་མཚོ་ཆེན་པོ་ལས་བསྒྲལ་བའི་ཕྱིར་བླ་ན་མེད་པའི་བྱང་ཆུབ་མཆོག་ཏུ་བསྔོ་
བའོ། །དེས་ན་རྒྱུ་མ་དག་པ་བསྔོ་རྒྱུའི་དགེ་རྩ་ལ་སྡིག་པ་འདྲེས་པ་དང་། བསམ་
པ་མ་དག་པར་ཚེ་འདིའི་རྐྱེན་བཟློག་དང་སྲོག་སྐྱོབ་དང་ནད་སེལ་བའི་ཆེད་དང་
སྙན་པ་དང་གྲགས་པ་འཐོབ་པར་འདོད་པ་ལ་སོགས་པ་དེ་ལྟ་བུའི་དགེ་རྩ་དེས་
ཚེ་ཕྱི་མ་ལ་ཕན་ཐོག་ཅུང་ཟད་ཡང་འབྱུང་ཐབས་མེད་པས་དགེ་བ་ཆེ་ཆུང་གང་
འདྲ་བྱས་ཀྱང་མཐར་བྱང་ཆུབ་མཆོག་ཏུ་བསྔོ་བ་བྱེད་པ་གལ་ཆེ།
རྒྱུ་བཞི་པ་དགེ་བའི་རྩ་བ་དེ་རྣམས་བདེ་བ་ཅན་དུ་སྐྱེ་བའི་རྒྱུར་བསྔོ་ཞིང་སྨོན་
ལམ་གདབ་པ་ལ་གསུམ། ཚེ་འདིའི་འཁྲི་བ་བཅད་པའི་སྨོན་ལམ། བར་དོར་འོད་
དཔག་མེད་པ་མཇལ་བའི་སྨོན་ལམ། ཕྱི་མར་བདེ་བ་ཅན་གྱི་ཞིང་དུ་སྐྱེ་བའི་སྨོན་
ལམ་མོ། །དང་པོ་ལ་གཉིས། འོད་དཔག་མེད་ལ་བློ་གཏད་ནས་བྱིན་བརླབས་ཞུ་
བ་དང་། དེ་ལ་བརྟེན་ནས་ཚེ་འདིའི་འཁྲི་བ་གཅོད་པའི་སྨོན་ལམ་མོ། །དང་པོ་ནི།
བདག་ནི་ཁྱེད་ལས་རེ་ས་སུ།། ཉིན་མཚན་ཀུན་ཏུ་ཁྱེད་སྒྲུབ་ཀྱི།། ཁྱེད་ཀྱི་བྱིན་རླབས་
བདག་ལ་སྩོལ།། བདག་བློ་དགེ་ལ་འགྱུར་བར་མཛོད། ཅེས་པ་སྟེ། བདག་ནི་མགོན་
པོ་འོད་དཔག་མེད་པ་ཁྱེད་ལས་གཞན་པའི་རེ་ས་ལོག་ན་སུའང་མེད་ཕྱིར། ཉིན་
དང་མཚན་མོ་ཀུན་ཏུ་བར་ཆད་མེད་པར་ཁྱེད་གཅིག་པུ་བསྒྲུབ་པར་ཡིན་གྱི་ཁྱེད་
ཀྱི་བྱིན་རླབས་བདག་ལ་སྩོལ་ཏེ་བདག་གི་བློ་ཡང་དག་པའི་དགེ་བ་ལ་འགྱུར་བར་
མཛོད་ཅིག །ཅེས་སྙིང་ཁུང་རུས་པའི་གཏིང་ནས་བློ་གཏད་ཞུས་ན་མགོན་པོ་འོད་
དཔག་མེད་པའི་ཐུགས་རྗེས་མི་འདོར་ངེས་པར་ཡིན་པ་རྒྱུད་མཆོག་སོགས་ལས་
གསུངས་སོ། །གཉིས་པ་ལ་གཉིས། སྡུག་བསྔལ་ཡིད་དབྱུང་། འཁྲི་བ་བཅད་པ་
དངོས་སོ། །དང་པོ་ནི། བདག་ནི་འཁོར་བའི་གནས་ངན་འདིར།། ཡང་ཡང་སྡུག་
347



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བསྔལ་མྱོང་གྱུར་ཀྱང་། སྡུག་བསྔལ་མ་ཤེས་བདེར་མཐོང་བར། ངནི་སྐྱོ་བ་སྐྱེ་བར་
ཤོག །ཅེས་པ་སྟེ། བདག་ནི་འཁོར་བའི་གནས་ངན་ཐར་མེད་ཀྱི་བཙོན་ཁང་ལྟ་
བུ་འདིར་ཡང་ནས་ཡང་དུ་འཁོར་ཞིང་སྡུག་བསྔལ་སྣ་ཚོགས་ཉམས་སུ་མྱོང་བ་སྟེ།
དེ་ཡང་མ་ཀི་དམྱལ་བའི་བཤའ་རར་ལྕགས་སྲེག་གི་གཞི་མ་འབར་བའི་སྟེང་དུ་སྡུག་
བསྔལ་ཅིང་ལུས་མཚོན་ཆ་རྣོན་པོས་གཅོད་པ་དང་འདྲལ་བ་དང་དམྱལ་མེ་འབར་
བའི་ཀློང་དུ་སྲེག་པ་དང་། ཁྲོ་ཆུ་ཁོལ་མའི་ནང་དུ་འཚོད་པ་དང་། ལྕགས་ཁང་
མེ་འབར་ནང་དུ་སྲེག་པ་ལ་སོགས་པའི་སྡུག་བསྔལ་དང་། དེ་བཞིན་དུ་ཡི་དྭགས་
ཀྱི་ཡུལ་དུ་བཟའ་བཏུང་གི་རིགས་མིང་ཙམ་ཡང་མི་ཐོས་པར་བཀྲེས་སྐོམ་གྱི་སྡུག་
བསྔལ་དང༌། དུད་འགྲོ་ལ་གླེན་ལྐུགས་ལ་སོགས་པའི་སྡུག་བསྔལ་དང་མདོར་ན་
འཁོར་བའི་གནས་རིགས་དྲུག་པོ་འདི་དག་གང་དུ་སྐྱེས་པ་དེའི་སྡུག་བསྔལ་སྣ་ཚོགས་
ཉམས་སུ་མྱོང་བར་གྱུར་ཀྱང་ད་དུང་སྡུག་བསྔལ་ལ་སྡུག་བསྔལ་མ་ཤེས་ནས་བདེ་
བར་མཐོང་བ་འདི་ལ་བསམ་ན་རྨོངས་ཚབས་དེ་ལས་ཆེ་ཐབས་མེད་པས་ན།
ད་ནི་སྡུག་བསྔལ་ལ་སྡུག་བསྔལ་ཤེས་པའི་སྐྱོ་ཤས་དྲག་པོ་ཤ་ལ་བབ་ཅིང་རུས་ལ་
ཐུག་པ་ཙམ་རྒྱུད་ལ་སྐྱེ་བར་ཤོག་ཅིག །ཅེས་པའི་དོན་ནོ། །གཉིས་པ་ལ་གཉིས།
འཁྲི་བ་བཅད་པ་དང་། ཁྱད་པར་གྱི་སྨོན་ལམ་མོ། །དང་པོ་ལ་གསུམ། གྲོགས་དང་།
ཟས་ནོར་དང་། ཚེ་གྲགས་ཀྱི་འཁྲི་བ་བཅད་པའི་སྨོན་ལམ་མོ། །དང་པོ་ནི། འཇིག་
རྟེན་འདི་ཡི་ཕ་དང་མ། དེ་བཞིན་བུ་ཚ་ཟླ་གྲོགས་གཉེན། གང་ལའང་ཆགས་སེམས་
མི་སྐྱེ་བར།། གཅིག་པུར་དབེན་པར་གནས་པར་ཤོག ཅེས་པ་སྟེ། འཇིག་རྟེན་འདིའི་
ཕ་དང་མ་དང་དེ་བཞིན་དུ་བུ་ཚ་ཟླ་གྲོགས་གཉེན་ཉེ་འབྲེལ་རྣམས་ནི་བདུད་ཀྱི་
གྲོགས་དང་འགྲོག་པ་དང་འདྲ། ཁྱད་པར་ཕ་མ་ནི་ལྷག་པ་ཡང་ཐར་པའི་གཤེད་
དུ་ཆེ་སྟེ། ཕ་ཁང་དམྱལ་བའི་བཤའ་ཁང་། ཕ་ནོར་བདུད་ཀྱི་མཚོན་ཆ། ཕ་ཟས་
348



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དུག་གི་ཁ་ཟས། ཕ་མའི་གདུང་སེམས་དམྱལ་བའི་ལྕགས་སྒྲོག །ཕ་མའི་ཁ་ད་བདུད་
ཀྱི་བསླུ་ཚིག་ལྟ་བུ་སྟེ། ཕ་མས་དགྲ་འདུལ་ལུགས། གཉེན་སྐྱོང་ལུགས། འཁོར་
བ་བཟུང་ལུགས། སྡིག་པ་སྒྲུབ་ལུགས། གཡོ་སྒྱུ་བཟོ་ལུགས། སྡུག་བསྔལ་གྱི་རྩ་
བ་རྒྱུ་ནོར་བསག་ལུགས་སོགས་འཇིག་རྟེན་ཚེ་འདིའི་བྱ་བ་ཐ་དག་བསླབ་ནས་བུ་
ཚ་གཏན་དུ་འཁོར་བ་ལས་མི་ཐར་བ་བྱེད། དེ་བཞིན་དུ་ཕ་མ་དང་ཟླ་གྲོགས་གཉེན་
ཉེ་འབྲེལ་སོགས་ཀྱི་དོན་དུ་ལུས་སྲོག་འཕང་མེད། ངལ་བ་ཁྱད་གསོད། སྡུག་བསྔལ་
དང་ལེན་བྱས་ནའང་རེ་བ་སྐོང་དུས་དང་ཡིད་ཚིམ་དུས་མེད་པ་འབད་པ་དོན་མེད་
རང་ངལ་རང་བསྐྱེད་རང་སྡུག་རང་ཉོ་རང་དོན་རང་ཕུང་མ་གཏོགས་མེད་པས་ན།
དེ་དག་གང་ལའང་ཆགས་པ་དང་གདུང་སེམས་མི་སྐྱེ་བ་རང་ཉིད་གཅིག་པུར་དབེན་
པར་བྱ་རི་དྭགས་དང་འགྲོགས་ནས་རྟག་ཏུགནས་པར་ཤོག་ཅིག །ཅེས་པའོ། །གཉིས་
པ་ནི། ཟས་ནོར་ལོངས་སྤྱོད་ཡུལ་མཁར་དང་།། གོས་དང་རྒྱན་དང་གང་ལའང་།།
སྒྱུ་མ་ལྟ་བུར་རབ་ཤེས་ནས།། ཆགས་མེད་བློ་ཡིས་ཐོང་བར་ཤོག །ཅེས་པ་སྟེ།
ཟས་ནོར་ལོངས་སྤྱོད་ཡུལ་དང་མཁར་ཁང་ལ་སོགས་དང་། དེ་བཞིན་དུ་གོས་དང་
རྒྱུན་དང་བཅའ་ཀ་ཐམས་ཅད་འཁྲུལ་པའི་གཞི་མ། དམྱལ་བའི་ས་བོན། སྡུག་
བསྔལ་གྱི་འབྱུང་ཁུངས། ཉེས་པ་ཐམས་ཅད་ཀྱི་རྩ་བ་ཡིན་པར་མ་ཟད་གཤེན་སྒོམ་
གྱི་ཞལ་ནས། སྡིག་དང་བསྡོས་ནས་བསགས་པའི་ཟས་ནོར་ཚོ་མིས་ཟོས། སྤྲང་
ལམ་དུ་ཤི་བའི་རོ་ཁྱིས་ཟོས་གསུངས་པ་ལྟར། ཚེ་འདིའི་ངལ་བ་ཁྱད་གསོད་བྱས་
ནས་ཟས་ནོར་ལོངས་སྤྱོད་བསགས་པ་
ས་པ་ཐམས་ཅད་མཐར་རང་ཤི་བའི་དུས་མིས་
ལོངས་སྤྱོད་དེ་རང་ལ་འདི་ཕྱི་གཉིས་ཀར་མི་ཕན་པར། རང་དམྱལ་བར་འཕེན་
པའི་རྒྱུར་མ་གཏོགས་མེད་ངེས་ཤིང་། དེ་བས་ན་ཟས་ནོར་ལོངས་སྤྱོད་གང་ལའང་
སྒྱུ་མ་ལྟ་བུར་རབ་ཏུ་ཤེས་ནས་དེ་དག་ལ་ཆགས་པ་མེད་པར་བློ་ཡིས་ཐོང་བར་ཤོག་
349



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཅིག །ཅེས་པའོ། གསུམ་པ་ནི། ཚེ་དང་གྲགས་དང་སྙན་པ་དང་།། གཞན་གྱིས་
བསྟོད་དང་བཀུར་བ་སོགས། དེ་དག་ལ་ནི་བློ་ལོག་ནས། རྟག་ཏུ་དམན་སར་ཟིན་
པར་ཤོག །ཅེས་པ་སྟེ། ཆེ་བ་དང་གྲགས་པ་དང་སྙན་པ་དང་དེ་བཞིན་དུ་གཞན་
གྱིས་བསྟོད་པ་དང་བཀུར་སྟི་བྱེད་པ་ལ་སོགས་ལ་ཆགས་ཤིང་ཞེན་པ་ནི་བྱ་རྒོད་
སྙིའམ་རི་དྭགས་རྒྱ་ལ་འཇུག་པ་དང་འདྲ་སྟེ་རང་གཅོད་མཚོན་ཆ་རང་གིས་བསྒྲུབ་
པ་བས་ཀྱང་ཐུ། དེ་བས་ན་དེ་དག་ལ་ནི་བློ་གཏིང་ནས་ལོག་པ། གཤེན་སྒོམ་གྱིས།
འོ་ང་ལ་གསང་མཚན་མང་དུ་ཡོད་དོ། །ངའི་གསང་མཚན་བླ་མ་ཤོར་འཁྱམས་བྱ་
བ་ཡིན་ཏེ། ཕ་ཡུལ་ནི་ཤོར། རྒྱལ་ཁམས་སུ་འཁྱམས། ལར་སང་གི་རྒྱུགས་དེ་རིང་
ཚག་མ་བྱས། གར་འགྲོ་ས་ནས་ཐུ་བ་སྤྲུག་གིན་ཕྱིན། ལྷམ་ཡང་མ་གོན་པས་ཚེ་ཕྱེད་
རྫོགས། ཉ་ར་བྱ་རྒྱུ་ལ་ཆབ་གཏོར་གྱི་དྲྭ་བ་འདི་ཀ་ལས་མེད། ཡང་ང་མ་བོས་པའི་
མགྲོན་ཆེན་ཕྱོགས་སུ་མ་ལྟུང་བའི་སྤྱི་མགྲོན་ཡིན། རྒྱལ་ཁམས་སུ་ལྡོམ་བུ་ཉི་ཚེ་བྱས།
དབུས་གཙང་རུ་བཞིར་སྤྲངས། ད་སྤྲང་པོ་ཁའི་སོ་ཐོན། མགོའི་སྐྲ་བྱི། སྤྲང་པོ་
རྒད་པོ་ལགས། ཕྱོགས་སུ་མ་ལྷུང་སྟེ་གང་ལའང་མི་གཏོགས། གནས་གཞི་ལ་མི་
གཏོགས། བཙན་པོ་ལ་མི་གཏོགས། བཙུན་པ་ལ་མི་གཏོགས། དགྲ་མེད་གཉེན་
མེད་གཅིག་ལགས། གསུངས་པ་ལྟ་བུ་སྟེ། མི་ཁ་ལྷ་ཡི་ཕ་འབབ། དམན་ས་གོང་
མའི་གདན་ས་ལ། སྤྲང་ལུས་ཆོས་པའི་གཏད་སོ། །ཆོག་ཤེས་འཕགས་པའི་སྤྱི་ནོར།
རོ་སྙོམས་ཉམས་ལེན་གནད་འགག་ཡིན་པར་ཤེས་ནས་རྟག་ཏུ་དམན་སར་ཟིན་
པར་ཤོག་ཅིག །ཅེས་པའོ།།
གཉིས་པ་ཁྱད་པར་གྱི་སྨོན་ལམ་ལ་གསུམ། རྒྱུད་ལས་རུང་། སྤྱོད་པ་ལས་རུང་
གནོད་བྱེད་ལམ་སློང་གི་སྨོན་ལམ་མོ། །དང་པོ་ནི། ཚོང་དང་སོ་ནམ་གསོག་འཇོག་
སེམས།། གཡོ་དང་སྒྱུ་ལ་སོགས་པ་སྟེ། ཉོན་མོངས་སེམས་ནི་མི་སྐྱེ་ཞིང་། རང་རྒྱུད་
350



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལས་སུ་རུང་བར་ཤོག །ཅེས་པ་སྟེ། ཚོང་དང་སོ་ནམ་དང་གསོག་འཇོག་གི་སེམས་
དང་གཡོ་དང་སྒྱུ་ལ་སོགས་པ་དང་། དེ་བཞིན་དུ་ཡུལ་ཡིད་དུ་འོང་བ་ལ་འདོད་
ཆགས། ཡིད་དུ་མི་འོང་བ་ལ་ཞེ་སྡང་། རང་བས་དམའ་བ་ལ་ང་རྒྱལ། རང་བས་
མཐོ་བ་ལ་ཕྲག་དོག །དེ་ལས་གཞན་པ་ལ་གཏི་མུག་གམ་བཏང་སྙོམས་ཏེ་ཉོན་མོངས་
པའི་སེམས་ནི་མི་སྐྱེ་ཞིང་རྗེ་བཙུན་དམ་པ་དང་། གཙང་པ་སྙིང་རྗེ་པ་དང་།
འགྲོ་མགོན་མར་སྟོན་ལྟ་བུ་རང་རྒྱུད་ལས་སུ་རུང་བར་ཤོག་ཅིག །ཅེས་པའོ། །གཉིས་
པ་ནི། གཡེང་དང་ལེ་ལོ་འདུ་འཛི་ལས། རྣམ་གཡེང་བྱ་བ་ཀུན་སྤང་ནས།། རྟག་
ཏུ་བོན་སྤྱོད་ལ་བརྩོན་ཏེ།། བྱ་བྱེད་དགེ་བར་འགྱུར་བར་ཤོག །ཅེས་པ་སྟེ་། གཡེང་
བ་དང་ལེ་ལོ་དང་བཏང་སྙོམས་ལུང་མ་བསྟན་པ་དང་། ཞིང་རྨོ་སོ་ནམ་ཚོང་
དང་ཁེ་སྤྱད་དགྲ་འདུལ་གཉེན་སྐྱོང་ལ་སོགས་འདུ་འཛིའི་ལས་སྤྱད་ཐམས་ཅད་
དང་། མདོར་ན་རྣལ་འབྱོར་གྱི་དབང་ཕྱུག་གཤེན་སྒོམ་རིན་པོ་ཆེའི་ཞལ་ནས།
ལས་དང་བྱ་བ་ལ་དགའ་ན་གཡེང་བའི་སྣོན་པ་ཡིན་ཏེ་སྒོམ་དུ་མི་ཁོམ་གསུངས་
པ་ལྟར། རྣམ་གཡེང་གི་བྱ་བ་རྣམས་ནི་དགེ་བའི་གེགས་ཤིང་ཐར་པའི་སྒོ་འགེགས་
བྱེད་པ་ལ་དེ་ལས་འཇིགས་པ་མེད་པས་ན། དེ་དག་ཀུན་སྤངས་ནས་རྟག་ཏུ་བོན་
སྤྱོད་ལ་བརྩོན་པ་བླ་མ་གཤེན་སྒོམ་རིན་པོ་ཆེ་དང་། སློབ་དཔོན་ཕོ་སྒོམ་ལྟ་བུ་སྟེ་
བྱ་བྱེད་ཐམས་ཅད་དགེ་བ་འབའ་ཞིག་ཏུ་འགྱུར་བར་ཤོག་ཅིག །ཅེས་པའོ། གསུམ་
པ་ནི། བདག་ལ་གཞན་གྱིས་གནོད་བྱེད་ཅིང་།། སྨོད་དང་ཚིག་རྩུབ་སྨྲ་བ་ལ།།
ཁོང་ཁྲོ་གདུག་སེམས་མི་སྐྱེ་བར།། སླར་ལ་བྱམས་པ་བྱེད་པར་ཤོག །ཅེས་པ་སྟེ།
བདག་ལ་སུའང་རུང་སྟེ་གཞན་གྱིས་འཕྲོག་བཅོམ་དང་བརྡུང་བརྡེགས་ལ་སོགས་
གནོད་པ་བྱེད་ཅིང་། དེ་བཞིན་དུ་སྨོད་པ་དང་མཚངས་འདོན་བྱེད་པ་དང་ཚིག་
རྩུབ་སྨྲ་བ་དང་ཁྱད་གསོད་བྱེད་པ་རྣམས་ལ་ཁོང་ཁྲོ་དང་གདུག་སེམས་མི་སྐྱེ་ཞིང་།
3%



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དཔེར་ན་གཤེན་སྒོམ་གྱིས་ཐམས་ཅད་གཉེན་དུ་སོང་བས་དགྲ་མ་རྙེད། རྒྱལ་ཁམས་
གར་ཕྱིན་ཡང་ཞབས་གཏོགས་མི་བྱེད་པ་མེད། ཡོན་བདག་འགྲོ་དྲུག་སེམས་ཅན་
ཡིན། ཉེ་གནས་ལྟོ་བ་གང་སྟེར་ཡིན། དགོན་པ་བ་ཆས་གཞི་ཆས་ཡིན། གྲོས་ཀུན་
བཟང་གིས་བྱེད། བྱིན་བླ་མས་བརླབས། ལམ་སྣ་དབལ་མོས་འདྲེན་གསུངས་པ་ལྟར།
སེམས་ཅན་ཐམས་ཅད་གཉེན་དུ་གྱུར་ནས་དེ་དག་ལ་སླར་བྱམས་པར་བྱེད་པར་
ཤོག་ཅིག །ཅེས་པའོ། །
གཉིས་པ་བར་དོར་འོད་དཔག་མེད་མཇལ་བའི་སྨོན་ལམ་ལ་བཞི། སྐྱེ་བའི་
བར་ཆད་མེད་པའི་སྨོན་ལམ། དབུགས་ཆད་པ་དང་འོད་དཔག་མེད་མཇལ་བའི་
སྨོན་ལམ། བར་དོའི་སྣང་བ་རང་རྩལ་ཤེས་པའི་སྨོན་ལམ། འོད་དཔག་མེད་མཇལ་
པའི་དབང་དུ་བྱས་པའི་སྨོན་ལམ་མོ། །དང་པོ་ནི། བདག་ནི་འདི་ཡི་ལུས་ཞིག་ཚེ།།
ངན་སོང་གསུམ་དང་ཕམ་ལྟུང་ལྷ། མ་ནིང་མོ་རིགས་ཉམ་ཆུང་བྲན།། དབུལ་འཕང་
ཅན་དུ་བདག་མ་སྐྱེ། དེ་བཞིན་དབང་པོ་ཉམས་པ་དང་། སྡིག་སྤྱོད་ཅན་དང་ལྟ་
བ་ལོག །ནད་ཅན་སྨྱོ་འབོགས་གཞན་ལ་གནོད།། མ་དག་ལུས་སུ་བདག་མ་སྐྱེ།།
ཞེས་པ་སྟེ། བདག་ནི་ཚེ་འདིའི་ལུས་ཞིག་པའི་ཚེ་ཡང་ཤི་ཡང་སོས། ཐིག་ནག་བསྡུ་
འཇོམ། ངུ་འབོད་ངུ་འབོད་ཆེན་པོ། ཚ་བ་ཚ་བ་ཆེན་པོ། མནར་མེད་དང་བརྒྱད།
ཆུ་བུ་ཆུ་བུ་རྡོལ་བ། ཨ་ཆུ་ཀྱི་ཧུད། སོ་ཐམ་ཨུཏྤལ་ལྟར་གས་པ། པདྨ་ལྟར་གས་
པ་པདྨ་ཚེ་ལྟར་གས་པ་དང་བཅུ་དྲུག །ཉི་ཚེ་ཉེར་འཁོར་གཉིས་དང་བཅོ་བརྒྱད་
དེ་དམྱལ་བའི་གནས་དང་། ཡི་དྭགས་ཕྱི་ཡི་སྒྲིབ་པ་ཅན་དང་། ནང་གི་སྒྲིབ་པ་
ཅན་དང་། སྒྲིབ་པ་ཅན་གྱི་སྒྲིབ་པ་ཅན་དང་གསུམ། ཕྱོགས་བཅུ་གདོན་གྱི་རིགས་
སུ་ཕྱེ་བའི་ཡི་དྭགས་བཅུ། རྒྱུ་དྲུག་འཁོར་བའི་ཡི་དྭགས་གཉིས་དང་བཅོ་ལྔ་སྟེ་ཡི་
དྭགས་ཀྱི་ཡུལདང་ བྱོལ་སོང་གནས་ན་ལས་ཀྱི་སྦྱོང་བ། བར་ན་དུས་ཀྱིས་འཐུམས་
352



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པ། མཁའ་ལ་རྐྱེན་གྱིས་ཐར་བའི་བྱོལ་སོང་གསུམ་སྟེ་ངན་སོང་གནས་གསུམ་དང་།
ཡར་གཡེན་གཉེན་པོ་བཅུ་གསུམ། བར་གཡེན་གཏོད་པོ་དགུ་ ས་གཡེན་ཆེ་བ་
བཅུ་གཅིག་ལ་སོགས་པའི་ལྷ་མིན་གྱི་སྡེ་དང་། འདུ་ཤེས་ལོག་པར་གོལ་བ་ཕམ་
ལྟུང་ལྷ་རིགས་རྣམས་དང་། མཚན་གཉིས་པ་དང་
། འགྱུར་བ་དང་། ཉམས་པ་དང་།
བཅོས་པ་དང་། རླུག་པ་ལ་སོགས་མ་ནིང་གི་རིགས་དང་། སྐྱེ་བ་དམན་པའི་མོ་
རིགས་དང་། སྟོབས་ཞན་པ་ཁས་དམན་པ་དབང་ཆུང་བ་ལ་སོགས་ཉམ་ཆུང་གི་
རིགས། བྲན་ཕོ་དང་བྲན་མོ་དང་ལུས་དམན་པ་དང་སེམས་དམན་པ་དང་།
དབུལ་འཕང་ཅན་དུ་བདག་མ་སྐྱེ་བར་ཤོག་ཅིག །དེ་བཞིན་དུ་ཞ་བོ་ལོང་བ་འོན་
པ་ལྐུགས་པ་ལ་སོགས་དབང་པོ་ཉམས་པ་དང་། ཉཱ་པ་སྦྲང་པ་ཕག་པ་རྔོན་པ་ཤན་
པ་ལ་སོགས་པའི་སྡིག་སྤྱོད་ཅན་དང་། རྟག་ལྟ་སྡེ་དགུ། ཆད་ལྟ་སྡེ་གསུམ་ལ་སོགས་
པའི་ལྟ་བ་ལོག་པ་ཅན་དང་། མཛེ་ཕོལ་སྐྲན་དམུ་ཆུ་རླུང་མཁྲིས་བད་ཀན་ལ་སོགས་
པའི་ནད་ཅན་དང་། བཙན་བདུད་མ་མོ་རྒྱལ་འགོང་ཤི་འདྲེ་ལ་སོགས་ལྷ་སྲིན་ཕོ་
མོས་རྒྱུད་རློམས་པའི་སྨྱོ་འབོགས་ཅན་དང་། དམག་དཔོན་ཇག་དཔོན་རྐུན་དཔོན་
དང་བྱ་གཅན་ཤ་ཁྲག་ལ་དད་པ་ལ་སོགས་གཞན་ལ་གནོད་པ་ཅན་དང་། གླིང་
ཕྲན་བརྒྱད་དང་མཐའ་འཁོབ་ཀླ་ཀློའི་རིགས་དང་མ་དག་པའི་ལུས་སུ་བདག་མ་
སྐྱེ་བར་ཤོག་ཅིག །ཅེས་པའོ། །གཉིས་པ་ནི། དབུགས་ཆད་འོད་གསལ་ཤར་བ་
དང་།། མཉམ་དུ་འོད་དཔག་མེད་གཙོ་འཁོར། མངོན་སུམ་མདུན་དུ་ལྷག་གྱུར་ནས།།
བདག་ཉིད་བསུ་མ་འབྱོན་པར་ཤོག །ཅེས་པ་སྟེ། དབུགས་ཆད་པ་དང་འོད་གསལ་
གྱི་སྣང་བ་ཤར་བ་དང་མཉམ་དུ་སངས་རྒྱས་འོད་དཔག་མེད་པ་གཙོ་འཁོར་ཐམས་
ཅད་མངོན་སུམ་དུ་བདག་གི་མདུན་དུ་ལྷག་པར་གྱུར་ནས་ཐུགས་རྗེས་བརྩེ་བས་
རྗེས་སུ་བཟུང་སྟེ་བདག་ཉིད་བསུ་མ་འབྱོན་པར་ཤོག་ཅིག །ཅེས་པའོ། །གསུམ་
353



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མr
པ་ནི། བར་དོའི་སྣང་བ་ཅི་ཤར་ཡང་། རང་རིག་རྩལ་དུ་ཐག་ཆོད་ནས།། གནའ་
ཕྲུག་བྲག་ལ་འཛེག་པ་བཞིན།། ཡ་ང་བག་ཚ་མེད་པར་ཤོག །ཅེས་པ་སྟེ། དེའི་དུས་
སུ་བར་དོའི་སྒྲ་འོད་ཟེར་དང་ལྷ་སྐུ་ཐིག་ལེ་ཕ་རོལ་གཤིན་རྗེའི་སྣང་བ་ལ་སོགས་
ཅི་ཤར་བ་ཐམས་ཅད་རང་རིག་རྩལ་དུ་ཐག་ཆོད་ནས། དཔེར་ན་གནའ་ཕྲུག་བྲག་
ལ་འཛེག་པ་བཞིན་དུ་ཡ་ང་བག་ཚ་མེད་པར་གྲོལ་བ་ཐོབ་པར་ཤོག་ཅིག །ཅེས་
པའོ། །བཞི་པ་ལ་གཉིས། འོད་དཔག་མེད་པའི་རྗེས་སུ་བཟུང་བའི་སྨོན་ལམ།
འཁོར་བ་ལ་མི་ཆགས་པའི་སྨོན་ལམ་མོ། །དང་པོ་ནི། དེ་རྗེས་འོད་དཔག་མེད་
གཙོ་འཁོར།། རྫུ་འཕྲུལ་སྟོབས་ཀྱིས་མཁར་བྱོན་ཚེ།། བདག་ཀྱང་གཤེགས་ཤུལ་འོད་
ལམ་ལ།། ཐོགས་པ་མེད་པར་འགྲོ་བར་ཤོག །ཅེས་པ་སྟེ། དེ་རྗེས་འོད་དཔག་མེད་
པ་གཙོ་འཁོར་རྣམས་རྫུ་འཕྲུལ་སྟོབས་ཀྱིས་ནམ་མཁའ་ལ་བྱོན་ནས་ནུབ་ཕྱོགས་
ཀྱི་མཁའ་ལ་གཤེགས་པའི་ཚེ། བདག་ཀྱང་འོད་དཔག་མེད་པའི་གཤེགས་ཤུལ་
གྱི་འོད་ལམ་ལ་ཐོགས་པ་མེད་པར་འགྲོ་བར་ཤོག་ཅིག །ཅེས་པའོ། །གཉིས་པ་ནི།
འཁོར་བ་འདི་ལ་མི་ཆགས་པར། བྱ་རྒོད་རྨི་ཐག་ཆད་པ་བཞིན། ནུབ་ཕྱོགས་དག་
ཏུ་ཁ་ལྟོས་ནས།། ཕྱི་མིག་མེད་པར་འབྲོས་པར་ཤོག །ཅེས་པ་སྟེ། དེའི་ཚེ་འཇིག་
རྟེན་འདིའི་ཕ་མ་དང་བུ་ཚ་གཉེན་ཉེ་འབྲེལ་ཡུལ་མཁར་ཁང་རྒྱུ་ཟས་ནོར་ལ་སོགས་
འཁོར་བ་འདི་དག་གང་ལའང་མི་ཆགས་པར། དཔེར་ན་བྱ་རྒོད་ནི་ཐག་ཆད་པ་
དང་ཕྱི་ལྟས་མེད་པར་ནམ་མཁའ་ལ་འཕུར་ནས་འགྲོ་བ་བཞིན་ནུབ་ཕྱོགས་དག་
ཏུ་ཁ་ལྟས་ནས་ཕྱི་མིག་བལྟ་བ་མེད་པར་འབྲོས་ཏེ་སྐད་ཅིག་མ་གཅིག་ལ་འཇིག་
རྟེན་ཁམས་ཀྱི་གྲོང་ཁྱེར་ལས་བརྒལ་ནས་བདེ་བ་ཅན་གྱི་ཞིང་ཁམས་སུ་ཕྱིན་པར་
ཤོག་ཅིག །ཅེས་པའོ། །ལར་བདེ་སྨོན་འདི་བླ་མ་ལ་ལུང་ཞུས་དུས་དང་རང་གིས་
ཉམས་སུ་ལེན་དུས་སོགས་ལ་འཁོར་བ་ལ་ཕྱིས་བློ་མི་ཕྲེང་ཞིང་རྐྱེན་གང་བྱུང་ཡང་
354



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཕྱི་མིག་མེད་པ་གལ་ཆེ། སྔོན་བླ་མ་ཞིག་དག་པའི་ཞིང་ཁམས་སུ་བྱོན་གྱིན་ཡོད་
སྐབས་ཚ་ལང་གཅེས་པ་ཞིག་ཡོད་པ་གཞན་གྱིས་ཤུལ་དུ་བརྡུང་བ་ལ་ཡིད་ཕྲེང་ནས་
ཕྱི་ལྟས་ཤོར་པས་འཁྲུལ་སྐད།
གསུམ་པ་བདེ་བ་ཅན་དུ་སྐྱེ་བའི་སྨོན་ལམ་ལ་གཉིས། སྐྱེ་བའི་ཚུལ་དང་།
སྐྱེ་བའི་དབང་དུ་བྱས་པའི་སྨོན་ལམ་མོ། །དང་པོ་ནི། བདེ་བ་ཅན་དུ་ལྷག་གྱུར་ཚེ།།
མེ་ཏོག་པདྨའི་སྙིང་པོ་ལས། སྐྱེས་ནས་སྐད་ཅིག་ལུས་རྫོགས་ཏེ། འོད་དཔག་མེད་
པའི་ཞལ་མཐོང་ཤོག །ཅེས་པ་སྟེ། བདེ་བ་ཅན་གྱི་ཞིང་དུ་ལྷག་པར་གྱུར་ཚེ་ཞིང་
དེའི་མེ་ཏོག་པདྨའི་སྙིང་པོ་ཟེའུ་འབྲུ་ལས་རྫུས་ཏེ་སྐྱེས་ནས་དེ་ཡང་དེར་སེམས་ཞུགས་
མ་ཐག་སྐད་ཅིག་ལ་མཚན་དཔེ་ལྡན་པའི་ལུས་ཡོངས་སུ་རྫོགས་ཏེ་དེ་མ་ཐག་མེ་
ཏོག་པདྨའི་ཁ་གྲོལ་ནས་མགོན་པོ་འོད་དཔག་མེད་པའི་ཞལ་མངོན་སུམ་དུ་ལྷག་
གེ་མཐོང་བར་ཤོག་ཅིག་སྙམ་པའོ། །མི་སྐྱེ་དོགས་པའི་ཐེ་ཚོམ་དང་བཅས་ན་སྐྱེ་
དཀའ་བ་དང་གལ་ཏེ་སྐྱེས་ཀྱང་སངས་རྒྱས་ཀྱི་གསུང་ཐོས་ཤིང་བདེ་སྐྱིད་དང་ལྡན་
ནའང་ལོ་ལྔ་བརྒྱའི་བར་དུ་པདྨའི་ཁ་མི་བྱེ་ཞིང་སངས་རྒྱས་ཀྱི་ཞལ་མི་མཇལ་བར་
གནས་དགོས་པ་གསུངས། ཐེ་ཚོམ་དང་བྲལ་བར་སྨོན་ལམ་བཏབ་ན་བདེ་བ་ཅན་
དུ་སྐྱེ་ངེས་ཏེ། རིན་པོ་ཆེ་རྨད་དུ་བྱུང་བའི་རྒྱུད་ལས། ཐེ་ཚོམ་སྤང་པའི་གང་ཟག་
སྐྱེས་བུ་རྣམས།། གནས་མཆོག་བདེ་བ་ཅན་གྱི་ཞིང་ཁམས་སུ། རྫོགས་པའི་སངས་
རྒྱས་དྲུང་དུ་བརྫུས་སྐྱེས་སུ།། པདྨའི་ཁ་ལ་འཁྲུངས་ནས་སྐྱེ་འཆི་མེད།། ཅེས་གསུངས།
སྤྱི་རིགས་ལྔ་ཞིང་ཁམས་གང་དུ་སྐྱེས་ཀྱང་མེ་ཏོག་པདྨའི་སྦུབས་ནས་སྐྱེ་ཞིང་སྐྱེས་
ཚེ་གཡུང་དྲུང་རིགས་སུ་སྐྱེ་ན་པདྨ་དཀར་པོ། དེ་བཞིན་དུ་འཁོར་ལོའི་རིགས་ལ་
ལྗང་ཁུ། པདྨའི་རིགས་ལ་དམར་པོ། རིན་ཆེན་རིགས་ལ་པདྨ་སྔོན་པོ་དང་།
དེ་བཞིན་རིགས་ལ་མཐིང་ཀ་དང་། མ་ངེས་རིགས་ལ་པདྨ་སྣ་ཚོགས་ལས་འཁྲུངས་
355



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པར་འགྱུར་ཏེ། རྨད་དུ་བྱུང་བའི་རྒྱུད་ལས། གཡུང་དྲུང་རིགས་ལ་པདྨ་དཀར་
པོ་དང་། འཁོར་ལོ་རིགས་ལ་པདྨ་ལྗང་ཁུ་དང་། པདྨའི་རིགས་ལ་པདྨ་དམར་པོ་དང་།
རིན་ཆེན་རིགས་ལ་པདྨ་སྔོན་པོ་དང་།། དེ་བཞིན་རིགས་ལ་པདྨ་མཐིང་ཀ་དང་།།
མ་ངེས་པདྨ་སྣ་ཚོགས་ལས་སྐྱེས་ཤིང་། རིག་སྟོང་སྤྲོས་བྲལ་བོན་སྐུར་བོན་ཀྱང་ཉན།།
ཞེས་སོ། །གཉིས་པ་ལ་གསུམ། དངོས་དང་། ཞིང་ཁམས་ཀྱི་བཀོད་པ་ཡིད་ལ་བྱེད་པ།
ཞིང་ཁམས་གཞན་དུ་བྱང་ཆུབ་ལུང་བསྟན་ཐོབ་པའི་སྨོན་ལམ་མོ། །དང་པོ་ལ་གཉིས།
སྒྲིབ་པ་བྱང་ནས་ཚོགས་བསག་པ་དང་། བོན་ཐོས་ནས་མྱོང་གྲོལ་ཐོབ་པའི་སྨོན་
ལམ་མོ། །དང་པོ་ནི། དེའི་ཚེ་མཐོང་ལམ་སྒྲིབ་དག་ནས།། འཕྲུལ་དགའི་ལྷ་བཞིན་
མཆོད་རྫས་དག །ཐོགས་མེད་མདུན་དུ་སྤྲུལ་བྱས་ནས།། འོད་དཔག་མེད་ལ་མཆོད་
པར་ཤོག །ཅེས་པ་སྟེ། དེའི་ཚེ་འོད་དཔག་མེད་པའི་ཞལ་མཐོང་བ་དང་མཐོང་
ལམ་གྱི་སྤང་བྱར་གྱུར་པའི་སྒྲིབ་པ་ཕྲ་མོ་དང་བཅས་པ་ཐམས་ཅད་དག་ནས།
དཔེར་ན་འཕྲུལ་དགའི་ལྷ་རྣམས་རང་གི་འདོད་ཡོན་རང་གིས་སྤྲུལ་ནས་གྲུབ་པ་
བཞིན། བསོད་ནམས་ཀྱི་མཐུ་དང་དད་པའི་འབད་རྩོལ་ལས་བླ་མེད་མཆོད་པའི་
རྫས་བསམ་གྱིས་མི་ཁྱབ་པ་དག་ཐོགས་པ་མེད་པར་རང་གི་མདུན་དུ་རང་གིས་སྤྲུལ་
པར་བྱས་ནས་འོད་དཔག་མེད་པའི་ལྷ་ཚོགས་ལ་མཆོད་པ་བྱེད་པར་ཤོག་ཅིག་ཅེས་
པའི་འདུན་པ་བསྐྱེད་པའོ། །གཉིས་པ་ནི། ཚད་མེད་འོད་དང་ལྡན་པ་དེས།།
ཟབ་དང་རྒྱ་ཆེའི་བོན་འཆད་ཚེ། དེ་ལ་ཉན་ཞིང་ཐོས་གྱུར་ནས།། མྱོང་དང་གྲོལ་
བ་ཐོབ་པར་ཤོག །ཅེས་པ་སྟེ། འོད་དཔག་མེད་པའི་ཞལ་མཐོང་བས་མཐོང་ལམ་
གྱི་སྒྲིབ་པ་དག་ནས་ས་དང་པོ་ཐོབ་པ་དང་། ཚད་མེད་འོད་དང་ལྡན་པ་དེས་ཟབ་
པ་དང་རྒྱ་ཆེ་བའི་བོན་རྣམས་འཆད་པའི་ཚེ་དེ་ལ་ཉན་ཞིང་ཐོས་པར་གྱུར་ནས་
དེའི་དོན་ཉམས་སུ་མྱོང་བ་དང་། མ་དག་པའི་ས་བདུན་ལ་ཉོན་མོངས་པའི་སྒྲིབ་
356



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པ་བྱང་། དག་པའི་ས་གསུམ་ལ་ཤེས་བྱའི་སྒྲིབ་པ་བྱང་ནས་གྲོལ་བ་ཐོབ་པར་ཤོག་
ཅིག་བསམ་པའོ། །གཉིས་པ་གཉིས། རྟེན་ཞིང་། བརྟེན་པ་བཅུད་ཡིད་ལ་བྱེད་
པའོ། །དང་པོ་ལ་གཉིས། བྱེ་བྲག་དང་། ཞིང་སྤྱིའི་བཀོད་པའོ། །དང་པོ་ལ་བཞི་ལས།
དང་པོ་གཞིའི་ཡོན་ཏན་ནི། བྱེ་རུའི་ས་གཞི་བདལ་པ་ལ། གཡུ་ཡི་གཡུང་དྲུང་མིག་
མང་རིས།། མནན་ན་ནེམ་ཞིང་བཏེགས་ན་འཕར། ངོ་མཚར་གནས་དེར་སྐྱེ་བར་
ཤོག །ཅེས་པ་སྟེ། གཞི་མ་པདྨ་རཱ་གའི་དང་བྱེ་རུ་ལ་སོགས་པ་ལས་གྲུབ་པའི་ས་
གཞི་བདལ་པ་ལ་གཡུ་ཡི་གཡུང་དྲུང་མིག་མང་རིས་ཀྱིས་ཡོངས་སུ་གཏམས་པ་སྟེ།
དེ་ཡང་རྡོ་ཨར་མོ་ལི་ཀ་ལྟ་བུ་མནན་ན་སོར་བཞི་ཙམ་རེ་ནེམ་ཞིང་བཏེགས་ན་འཕར་
བ་དང་། ཁོད་སྙོམས་པ་མེ་ལོང་གི་མཐིལ་ལྟར་རི་ལུང་དང་ས་སུལ་མེད་པ་ཕྱོགས་
གང་དུ་བལྟས་ཀྱང་མཐའ་མི་མངོན་པ། རྒྱུད་པདྨ་དཀར་པོ་ལས། གནས་མཆོག་
བདེ་བ་ཆེན་པོའི་ཞིང་ཁམས་དེ།། སྟེང་འོག་ཕྱོགས་མཚམས་འདི་ཡིན་བརྗོད་བྲལ་
ཞིང་།། དབྱིངས་ཤེས་འབྱམས་ཡས་བོན་ཉིད་ཞིང་ཁམས་ཆེ།། ཞེས་པ་ལྟར་ལ།
ཞིང་གི་གཙོ་བོའི་སྐུ་འོད་ཀྱིས་ཞིང་ཀུན་ཏུ་གསལ་ཞིང་འོད་ཟེར་འབར་བའི་ཞིང་
ཁམས་ངོ་མཚར་ཆེ་བའི་གནས་དེར་སྐྱེ་བར་ཤོག་ཅིག །ཅེས་པའོ། །གཉིས་པ་ཤིང་
གི་ཡོན་ཏན་ནི། རིན་ཆེན་ལས་གྲུབ་དཔག་བསམ་ཤིང་།། དགོས་དགུ་ནོར་གྱིས་
ཡོང་ཕྱུགས་ཤིང་།། སྤྲུལ་པའི་བྱ་ཚོགས་བོན་སྒྲ་སྒྲོགས།། བདེ་བའི་གནས་དེར་སྐྱེ་
བར་ཤོག །ཅེས་པ་སྟེ། གཞིའི་མཐའ་དང་ཕྱོགས་མཚམས་ཀུན་ཏུ་རིན་པོ་ཆེ་ལས་
གྲུབ་པའི་དཔག་བསམ་ལྗོན་ཤིང་གིས་གང་ཤིང་། དེ་ཡང་རེ་རེ་བཞིན་དུ་རྩ་བ་
དང་། སྡོང་པོ་དང་། ཡལ་ག་དང་། ལོ་མ་དང་། འདབ་མ་དང་། མེ་ཏོག་དང་།
འབྲས་བུ་ལ་སོགས་བདུན་བདུན་དུ་ཡོད་ལ། ཁ་གཅིག་རྩ་བ་གསེར། སྡོང་པོ་དངུལ་
ཡལ་ག་བཻཌཱུརྱ། ལོ་མ་ཤེལ། འདབ་མ་གཡུ། མེ་ཏོག་མུ་ཏིག །འབྲས་བུ་རིན་པོ་
357



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཆེ་རྡོ་ཡི་སྙིང་པོ་ལས་གྲུབ་པ་དང་། ཁ་གཅིག་རྩ་བ་ལ་སོགས་བདུན་རིན་པོ་ཆེ་སྣ་
རེ་རེ་ལས་གྲུབ་པ་དང་། དེ་བཞིན་རིན་པོ་ཆེ་སྣ་གཉིས་དང་གསུམ་དང་བཞི་དང་
ལྔ་དང་དྲུག་ལ་སོགས་ལས་གྲུབ་པ་དང་། ཁ་གཅིག་ཡལ་ག་ལོ་མ་འདབ་མ་མེ་ཏོག་
འབྲས་བུ་རྣམས། ཅོདྲན་དང༌། རྣ་རྒྱན་དང་། དོ་ཤལ་དང༌། གདུའུ་དང་།
དཔུང་རྒྱན་དང་། སོར་གདུབ་དང་། སྐ་རག་དང་། གཞན་ཡང་དགོས་རྒྱུ་ནོར་
གྱིས་ཡོངས་སུ་ཕྱུགས་ཤིང་། དེའི་རྩེར་ཁྱུང་དང་། ཟེར་མོ། ཀ་ལ་པིང་ཀ ཁུ་
བྱུག །ནེའུ་ཙོ། ཁྲུང་ཁྲུང་། ངང་ངུར། རྨ་བྱ་ལ་སོགས་སྤྲུལ་པའི་བྱ་རིགས་ཀྱི་ཚོགས་
བརྒྱ་རྩ་བརྒྱད་འཕུར་ལྡིང་བྱེད་ཅིང་དེ་དག་ཀྱང་བོན་གྱི་སྡོམ་བཞི་དང་ཟབ་དང་
རྒྱ་ཆེ་བའི་བོན་གྱི་སྒྲ་སྒྲོགས་པ་དང་། ཤིང་གི་རེག་བྱ་སོགས་ཕོག་པའང་བདེ་བའི་
རང་བཞིན་ཅན་དང་རེག་ན་ལྷའི་ན་བཟའ་པཉྩ་ལི་ཀ་ལ་རེག་པ་བཞིན་འཇམ་པ་
དེ་ལྟ་བུའི་བདེ་བའི་གནས་དེར་སྐྱེ་བར་ཤོག་ཅིག །ཅེས་པའོ། །གསུམ་པ་ཆུའི་ཡོན་
ཏན་ནི། ཡན་ལག་བརྒྱད་ལྡན་ཆུ་བོ་དང་། རྙོགས་མེད་དྲི་བྲལ་རྫིང་བུ་དག །རིན་
ཆེན་རྭ་བས་ཡོངས་སུ་བསྐོར།། དག་པའི་ཞིང་དེར་སྐྱེ་བར་ཤོག །ཅེས་པ་སྟེ།
ལུང་ལས། བསིལ་དང་ཞིམ་དང་ཡང་དང་འཇམ།། དྭང་དང་དྲི་མ་མེད་པ་དང་།
འཐུང་ན་ལྟོ་བ་བྱམས་པ་དང་།། མགྲིན་པ་ལའང་མི་གནོད་པ།། ཡན་ལག་བརྒྱད་
ལྡན་ཆུར་བཤད་དོ། །ཞེས་པ་ལྟར། ཡན་ལག་བརྒྱད་ལྡན་གྱི་ཆུ་བོ་ཟབ་པའི་ཚད་
དཔག་ཚད་བཅུ་གཉིས་དང་དེ་ལས་འདས་པ་དང་། རྒྱ་ཆེ་བའི་ཚད་དཔག་ཚད་
གཅིག་ནས་བརྒྱ་སྟོང་གི་བར་ཡོད་ཅིང་། འབབ་སྟེང་ཐམས་ཅད་གསེར་གྱི་བྱེ་མ་
བདལ་པ། དེ་བཞིན་དུ་རྟོགས་པ་མེད་ཅིང་དྲི་མ་དང་བྲལ་བའི་བདུད་རྩི་ཁྲུས་ཀྱི་
རྫིང་བུ་དག་ཀྱང་རིན་པོ་ཆེའི་ཕ་གུ་བརྩེགས་པའི་རྭ་བས་ཡོངས་སུ་བསྐོར་བ་ལ་
འཇུག་པ་བདེ་ཕྱིར་ཤེལ་གྱི་ཐེམ་སྐས་ཀྱིས་བརྒྱན་པ། ཁྲུས་བྱས་པ་ཙམ་གྱིས་ལུས་
358



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བདེ་བའི་རྟགས་དགུ་དང་ལྡན་ཅིང་སྤྲོས་པའི་མཐའ་བརྒྱད་དང་བྲལ་བའི་ཏིང་
ངེ་འཛིན་ཁྱད་པར་ཅན་རྒྱུད་ལས་འཁྲུངས་པ་ཕྱིའི་སྣོད་དང་ནང་གི་བཅུད་རྣམ་
པར་དག་པའི་ཞིང་དེར་སྐྱེ་བར་ཤོག་ཅིག །བཞི་པ་མེ་ཏོག་གི་ཡོན་ཏན་ནི། དོག་
ཀུན་རིན་ཆེན་ནེ་རས་གང་།། དེ་ལ་དེ་སྙེད་འོད་ཟེར་རྩེར།། སྤྲུལ་པའི་སངས་རྒྱས་
མངོན་བཞུགས་པ།། དེ་དག་མདུན་དུ་བདག་སྐྱེ་ཤོག །ཅེས་པ་སྟེ། ཕྱི་རིམ་ཁོར་
ར་ཁོར་ཡུག་ཏུ་དོག་ཀུན་རིན་པོ་ཆེའི་སེ་ར་ཞེས་པ་པདྨའི་མིང་སྟེ་མེ་ཏོག་ཨུ་དུམྦ་
ར་དང་། ཧ་ལོ་དང་། ཧ་རི་ཀ་དང་། སུ་རི་ཀ་དང་། ཨུ་ལུ་ཏ་དང་། ཨུཏྤལ་ལ་དང་།
ཀུ་མུད་ཏ་ལ་སོགས་པདྨ་འདབ་མ་སྟོང་ལ་གེ་སར་འབུམ་དང་ལྡན་པ་ཁ་དོག་སྣ་
ཚོགས་པ་ལ། དཔག་ཚད་གཅིག་གི་ཚད་དང་ལྡན་ཅིང་དྲི་ཞིམ་པས་གང་བ།
དེ་ལ་དེ་སྙེད་ཀྱི་འོད་ཟེར་ཁ་དོག་སྣ་ཚོགས་དང་ལྡན་པ་ཟེའུ་འབྲུ་ནས་ནམ་མཁའི་
དབྱིངས་སུ་ཤར་བ། འོད་ཟེར་གྱི་རྩེ་མོ་རེ་རེ་ལ་སྤྲུལ་པའི་སངས་རྒྱས་རེ་རེ་མངོན་
སུམ་དུ་བཞུགས་ཤིང་འདུས་བྱས་ཐམས་ཅད་མི་རྟག་པ་དང་། ཟག་པ་དང་བཅས་
པ་ཐམས་ཅད་སྡུག་བསྔལ་བ་དང་། བོན་ཐམས་ཅད་སྟོང་ཞིང་བདག་མེད་པ་དང་།
མྱ་ངན་ལས་འདས་པ་ཐམས་ཅད་ཞི་ཞིང་བདེ་བ་སྟེ། བོན་གྱི་སྡོམ་བཞི་ལ་སོགས་
པ་སྟོན་ཞིང་དེ་དང་དེ་ལས་གཞན་པའི་ཞིང་ཁམས་རྣམས་སུའང་བོན་སྟོན་པ་དེ་
དག་གི་མདུན་དུ་བདག་སོགས་འགྲོ་བ་ཐམས་ཅད་སྐྱེས་ནས་བོན་ལ་ཉན་པར་ཤོག་
ཅིག །ཅེས་པའོ། །
གཉིས་པ་ཞིང་ཁམས་སྤྱིའི་བཀོད་པ་ནི། སྣོད་ནི་ཕྱིན་བཅུའི་ཚུལ་དུ་ཆགས།།
རིན་པོ་ཆེ་ལས་ས་རྡོ་བྲལ། དུས་བཞི་ཆ་སྙོམས་ཉིན་མཚན་མེད།། ཞིང་དག་གནས་
དེར་སྐྱེ་བར་ཤོག །ཅེས་པ་སྟེ། སྤྱིར་ཞིང་ཁམས་དེའི་སྣོད་དང་བཅུད་ནི་ཕ་རོལ་
ཕྱིན་བཅུའི་ཚུལ་དུ་ཆགས་པ་ཡོད་དེ། ཡི་གེའི་སྙིང་པོའི་རྒྱུད་ལས། སྦྱིན་པ་མི་ཟད་
359



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཏེར་གྱི་རི་བོ་བརྗིད།། ཚུལ་ཁྲིམས་དཔག་བསམ་ཤིང་གི་ཡལ་འདབ་ཕྱུགས།།
བཟོད་པ་ཆེན་པོ་སྤོས་ཀྱི་གླང་པོ་འགྱིང་། བརྩོན་འགྲུས་ཐོགས་མེད་རི་དྭགས་ཆོས་
སྒྲ་ཉན། བསམ་གཏན་འགྱུར་མེད་གཡུང་དྲུང་འབར་བའི་གླིང་། སྟོབས་མཆོག་
ཆེན་པོ་ལྷ་ཡི་ལོངས་སྤྱོད་ལྡན།། སྙིང་རྗེ་ཆེན་པོ་བདུད་རྩིའི་ཆུ་བོ་འབེབས། སྨོན་
ལམ་མཐར་ཕྱིན་དགོས་འདོད་རིན་ཆེན་སྤུངས། ཐབས་མཆོག་ཆེན་པོར་རིག་འཛིན་
སྤྲིན་ལྟར་གཏིབས།། ཤེས་རབ་ཚོགས་ཆེན་མཁའ་འགྲོ་གཞའ་ལྟར་གསལ།། ཞིང་
ཁམས་དེ་ནི་བདེ་བ་ཆེན་པོའི་གནས།། ཞེས་གསུངས་པ་ལྟར་ལ་ཞིང་དེ་ནི་རིན་པོ་
ཆེའི་སྣང་བ་ལས་ས་རྡོ་བྱ་བ་ནི་མིང་ཙམ་དང་ཡང་བྲལ་ཞིང་དབྱར་དང་སྟོན་དང་
རྒུན་དང་དཔྱིད་ལ་སོགས་དུས་བཞི་ཆ་སྙོམས་པ་དང་། ཉིན་དང་མཚན་དང་སྔ་
དྲོ་དང་དགུང་མོ་ལ་སོགས་ཀྱི་སྣང་བ་མེད་དེ། རྨད་དུ་བྱུང་བའི་རྒྱུད་ལས། ཞིང་
ཁམས་དེ་ལ་འཇིག་བྲལ་འཕོ་འགྱུར་མེད། འདུས་པས་མ་བྱས་ཡེ་ནས་ལྷུན་གྱིས་གྲུབ།
ལྷུན་གྲུབ་བཀོད་ལེགས་རབ་འབྱམས་དཔག་མེད་ཞིང་། སྟེང་འོག་ཕྱོགས་མཚམས་
དབྱར་རྒན་ཉིན་མཚན་མེད། ཅེས་སོ། །འོ་ན་ཉིན་མཚན་མེད་ན་ཞག་དང་ཟ་མའི་
ཆ་གང་གིས་ཕྱེ་ཞེ་ན་མེ་ཏོག་ཁ་ཟུམ་མི་ཟུམ་དང་། བྱ་རིགས་ཀྱི་སྐད་འབྱིན་མི་འབྱིན་
སོགས་ཀྱིས་ཉིན་མཚན་ཆ་འབྱེད་པའོ། །དེ་ལྟ་བུའི་ཞིང་ཁམས་དག་པའི་གནས་
དེར་བདག་དང་སེམས་ཅན་ཐམས་ཅད་སྐྱེ་བར་ཤོག་ཅིག །ཅེས་པའོ།།
གཉིས་པ་རྟེན་པ་བཅུད་ལ་བཞི་ལས། དང་པོ་ལྷ་དང་ལྷ་མོའི་ཡོན་ཏན་ནི།
བཅུད་ནི་ལྷ་དང་ལྷ་མོ་དངོས།། ཀུན་ཀྱང་མཚན་དང་དཔེ་བྱད་ལྡན།། ཉོན་མོངས་
མེད་ཅིང་སྡུག་བསྔལ་མེད།། སྐྱེ་འཆི་མེད་པའི་ཞིང་སྐྱེ་ཤོག །ཅེས་པ་སྟེ། ཞིང་དེའི་
བཅུད་དམ་བདག་པོར་གྱུར་པ་རྣམས་ནི་སྤྲུལ་པའི་ལྷ་དང་ལྷ་མོ་དངོས་ཏེ་ཐ་མལ་
གྱི་སྐྱེ་བོ་ནི་ཞིང་དེ་ན་མིང་ཙམ་ཡང་མེད་དེ། ཀུན་ཀྱང་དབུ་ལ་གཙུག་ཏོར་ཞབས་
360



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལ་འཁོར་ལོ་དང་གཡུང་དྲུང་ལ་སོགས་མཚན་བཟང་པོ་སོ་གཉིས་དང་དཔེ་བྱད་
བཟང་པོ་གྱ་གཉིས་དང་ལྡན་པ། ཐམས་ཅད་ཀྱང་སྐུ་ལུས་ལ་ཆེ་ཆུང་དང་ལེགས་
མི་ལེགས་མེད་པ། གསེར་གྱི་མདོག་ལྟར་དག་ཅིང་སྒྲིབ་གཡོགས་མེད་པ་དྭང་ཞིང་
གསལ་བ་ཤེལ་དཀར་ལྟ་བུ་ལ་སངས་རྒྱས་དང་སེམས་ཅན། ཉོན་མོངས་དང་ཡེ་
ཤེས་ལ་སོགས་པའི་བཟང་ངན་དང་སྤང་བླང་མེད་ལ་སྡུག་བསྔལ་མེད་པས་བདེ་
བ་ཡང་བསྔགས་བྱ་མ་མཆིས་ཤིང་དང་པོ་སྐྱེ་བ་དང་མཐའ་མར་འཆི་བྱ་བ་ལ་སོགས་
མེད་དེ། རྒྱུད་པདྨ་དཀར་པོ་ལས། སྟེང་འོག་ཕྱོགས་མཚམས་འཁོར་འདས་སྤང་
བླང་མེད། སངས་རྒྱས་མེད་ཅིང་སེམས་ཅན་མིང་ཡང་མེད།། བྱ་བྱེད་སྤྱོད་པ་བཅོས་
བསླད་བླང་དོར་བྲལ།། ཁ་གཏིང་མེད་པ་དབྱིངས་ཆེན་འབྱམས་ཡས་གནས།།
གནས་མཆོག་བདེ་བ་ཆེན་པོའི་ཞིང་ཁམས་སུ།། རྫོགས་པའི་སངས་རྒྱས་ཐམས་
ཅད་དེར་བཞུགས་སོ། །ཞེས་སོ། །དེ་ལྟ་བུའི་ཞིང་དེར་བདག་སོགས་འགྲོ་བ་རྣམས་
སྐྱེ་བར་ཤོག་ཅིག །ཅེས་པའི་དོན་ནོ། །གཉིས་པ་སྡུག་བསྔལ་མེད་པའི་ཡོན་ཏན་ནི།
བདག་དང་གཞན་མེད་ཕྱོགས་རིས་བྲལ། ངན་སོང་མཐོ་རིས་སྒྲ་མི་གྲགས། ནད་
དང་དབུལ་འཕངས་འཐབ་བརྩོད་མེད།། བདེ་སྐྱིད་ཞིང་དེར་སྐྱེ་བར་ཤོག །ཅེས་པ།
དེ་བཞིན་དུ་བདག་དང་གཞན་མེད་ཅིང་བདག་དང་བདག་ཏུ་འཛིན་པའང་མེད་
ལ་ང་དང་ཁྱེད་ཅེས་པའམ་དགྲ་དང་གཉེན་ལ་སོགས་ཕྱོགས་རིས་དང་བྲལ་བར་
མ་ཟད་ངན་སོང་དང་མཐོ་རིས་སོགས་ཀྱི་སྒྲ་མི་གྲགས་ཤིང་ནད་དང་དབུལ་འཕངས་
དང་འདྲེ་གདོན་གྱིས་འཚེ་བ་ཕན་ཚུན་གཅིག་ལ་གཅིག་འཐབ་ཅིང་རྩོད་པ་ལ་སོགས་
པའི་སྡུག་བསྔལ་འབྱུང་བ་ལྟ་ཞོག །དེ་འདྲ་རྣ་བས་ཀྱང་ཐོས་མ་མྱོང་བར་ཡེ་ནས་
མེད་པ་དང་བདེ་སྐྱིད་ཀྱི་སྣང་བ་ཟད་མི་ཤེས་ཤིང་འགྱུར་བ་མེད་པས་ན་བདེ་བ་
ཆེན་པོ་ཞེས་བྱ་སྟེ། ཡི་གེའི་སྙིང་པོ་ལས། བདེ་ཆེན་ཞིང་ཁམས་འབུམ་གྱི་གཙོ་བོ་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མཆོག །ཅེས་པའི་ཞིང་མཆོག་དེ་རུ་བདག་གཞན་སེམས་ཅན་ཐམས་ཅད་སྐྱེ་བར་
ཤོག་ཅིག །གསུམ་པ་སྐྱེ་གནས་ཀྱི་ཡོན་ཏན་ནི། བུད་མེད་མེད་ཅིང་ལོག་གཡེམ་མེད།
ཐམས་ཅད་པདྨའི་སྦུབས་ནས་འཁྲུངས། སྤྱན་ལྔ་རྩལ་དྲུག་ཀུན་ལ་མངའ།། སྒྲིབ་
དག་ཞིང་དེར་སྐྱེ་བར་ཤོག །ཅེས་པ་སྟེ། ཞིང་དེ་ན་ཐ་མལ་གྱི་བུད་མེད་མེད་ཅིང་
ལོག་པ་གཡེམ་པ་མེད་པས་མངལ་ནས་སྐྱེ་བའང་མེད་ལ་ཐམས་ཅད་ཀྱང་མེ་ཏོག་
པདྨའི་སྦུབས་ནས་འཁྲུངས་ཤིང་སྤྱན་ལྔ་རྩལ་དྲུག་དང་ལྡན་པ་ཤ་སྟག་སྟེ། དེ་ཡང་
སྤྱན་ལྔ་ནི། ཤ་ཡི་སྤྱན་གྱིས་དཔག་ཚད་ལྔ་བརྒྱ་ཙམ་དུ་བར་དོའི་སེམས་ཅན་དང་
དྲི་ཟའི་གྲོང་ཁྱེར་མཐོང་། ལྷའི་སྤྱན་གྱིས་རྒྱལ་ཆེན་ལ་སོགས་ལྷ་གནས་ཅི་རིགས་
མཐོང་། ཤེས་རབ་སྤྱན་གྱིས་སྤྲུལ་སྐུའི་ཞིང་ཁམས་སྟོང་གསུམ་འཇིག་རྟེན་མཐོང་།
བོན་གྱི་སྤྱན་གྱིས་གཟུགས་སྐུ་རྣམ་པ་གཉིས་ཀྱི་ཞིང་ཁམས་མཐོང་། ཡེ་ཤེས་སྤྱན་
གྱིས་ཤེས་བྱ་ཇི་ལྟ་བ་དང་ཇི་སྙེད་པ་ཐམས་ཅད་གཟིགས་པའོ། །མངོན་པ་ཤེས་
པའི་རྩལ་དྲུག་ནི། ལྷའི་མིག་གི་མངོན་པར་ཤེས་པའི་རྩལ་གྱིས་ཕྲ་རབ་ཀྱི་རྡུལ་
གཟིགས། ལྷ་ཡི་རྣ་བའི་མངོན་པར་ཤེས་པའི་རྩལ་གྱིས་ཕྲ་མོ་ཧ་ཡི་སྒྲ་དང་སེམས་
ཅན་གྱི་སྐད་རིགས་འབྱུང་བའི་སྒྲ་རྣམས་གོ །ལས་ཀྱི་མངོན་པར་ཤེས་པའི་རྩལ་
གྱིས་ཚེ་རབས་སྔ་ཕྱིའི་སྐྱེ་འཆིའི་གནས་རྣམས་མཁྱེན། འགྲོ་བ་ཕ་རོལ་གྱི་སེམས་
ཤེས་པའི་རྩལ་གྱིས་ད་ལྟའི་གཞན་རྒྱུད་འགྱུ་དྲན་སྣ་ཚོགས་ཤེས། རྫུ་འཕྲུལ་གྱི་མངོན་
པར་ཤེས་པའི་རྩལ་གྱིས་རང་ཉིད་ཀྱི་ལུས་མི་སྣང་བ་དང་མང་ཉུང་གི་སྤྲོ་བསྡུ་དང་
གསད་གསོ་ནུས། ཟག་པ་ཟད་པའི་མངོན་པར་ཤེས་པའི་རྩལ་གྱིས་སྒྲིབ་པའི་ཆ་
ཤས་བྱང་ནས་ཐམས་ཅད་མཁྱེན་པ་མྱུར་དུ་འཐོབ་པའོ། །དེ་ལྟར་སྤྱན་ལྔ་རྩལ་དྲུག་
ཀུན་ལ་མངའ་ཡང་སངས་རྒྱས་དངོས་དང་ཁྱད་པར་ཆེ་བར་བཤད་དོ། །དེ་ལྟ་བུའི་
སྒྲིབ་པ་དག་པའི་ཞིང་དེར་བདག་དང་སེམས་ཅན་ཐམས་ཅད་སྐྱེ་བར་ཤོག་
362



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཅིག །ཅེས་པའོ། །བཞི་པ་ལོངས་སྤྱོད་ཀྱི་ཡོན་ཏན་ནི། འདུག་ན་རིན་ཆེན་གཞལ་
མེད་ཁང་། གང་འདོད་ལོངས་སྤྱོད་ལག་པའི་མཐིལ། རྩོལ་སྒྲུབ་མི་དགོས་ཤུགས་
ཀྱིས་འགྲུབ།། ཕུན་སུམ་ཚོགས་པའི་ཞིང་སྐྱེ་ཤོག །ཅེས་པ་སྟེ། འདུག་པར་འདོད་
ན་རིན་པོ་ཆེ་སྣ་ཚོགས་ལས་གྲུབ་པའི་ལྷའི་གཞལ་མེད་ཁང་བཟང་བ་གམ་བརྒྱ་སྟོང་
གིས་བརྒྱན་པའི་རང་བྱུང་གི་ཁང་པ་ན། ཁྲི་སྟན་དང་གོས་རྒྱན་དང་། ཞལ་ཟས་
བདའ་རྒུ་དང་གང་འདོད་ཀྱི་ལོངས་སྤྱོད་ཐམས་ཅད་དྲན་པ་ཙམ་གྱིས་ལག་པའི་
མཐིལ་དུ་རྩོལ་སྒྲུབ་མི་དགོས་པར་བསོད་ནམས་ཀྱི་སྟོབས་ཤུགས་ཀྱིས་རང་བཞིན་
ལྷུན་གྱིས་གྲུབ་པ་ཕུན་སུམ་འཚོགས་པའི་ཞིང་དེར་སྐྱེ་བར་ཤོག་ཅིག །ཅེས་པའོ།།
ས་བཅད་གསུམ་པ་ཞིང་ཁམས་གཞན་དུ་ལུང་སྟོན་ཐོབ་པའི་སྨོན་ལམ་ལ་གསུམ།
བྱང་ཆུབ་ལུང་སྟོན་ཐོབ་པ་དངོས་དང་། ལུང་བསྟན་ཐོབ་ནས་འགྲོ་དོན་ནུས་པ་དང་།
འགྲོ་དོན་རྫོགས་ནས་བདག་གཞན་གཉིས་མེད་བོན་ཉིད་ཀྱི་ངང་ལ་མཉམ་པའི་
སྨོན་ལམ་མོ། །དང་པོ་ནི། མངོན་པ་དགའ་དང་ལས་རབ་རྫོགས། དཔལ་ལྡན་
མཛེས་དང་སྡུག་པོ་བཀོད།། ཞིང་ཁམས་དེ་རྣམས་ལ་ཕྱིན་ནས།། གསལ་བ་རང་
བྱུང་དགེ་ལྷ་ཕྱུགས།། དགའ་བ་དོན་གྲུབ་ཀུན་སྣང་ཁྱབ།། སངས་རྒྱས་རྣམས་ཀྱི་
ཞལ་ལྟ་ཞིང་།། དབང་དང་བྱིན་རླབས་གདམས་ངག་དང་།། བྱང་ཆུབ་ལུང་བསྟན་
ཐོབ་པར་ཤོག །ཅེས་པ་སྟེ། དེ་ནས་ཡང་རྫུ་འཕྲུལ་ཐོགས་པ་མེད་པ་ཡིས་ཤར་མངོན་
པར་དགའ་བའི་ཞིང་ཁམས་དང་། བྱང་ལས་རབ་རྫོགས་པའི་ཞིང་ཁམས་དང་།
ལྷོ་དཔལ་ལྡན་མཛེས་པའི་ཞིང་ཁམས་དང་། དབུས་སྡུག་པོ་བཀོད་པའི་ཞིང་ཁམས་
དེ་དག་རྣམས་ལ་ཕྱིན་ནས་རིམ་བཞིན་གསལ་བ་རང་བྱུང་། དགེ་ལྷ་གར་ཕྱུགས་
དགའ་བ་དོན་གྲུབ་ཀུན་སྣང་ཁྱབ་པ་ལ་སོགས་པའི་སངས་རྒྱས་དེ་རྣམས་ཀྱི་ཞལ་
ལ་བལྟ་ཞིང་དབང་དང་བྱིན་རླབས་དང་གདམ་ངག་ཐོབ་པ་དང་མཆོད་པ་དུ་མས་
363



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མཆོད་པར་བྱས་པས་སངས་རྒྱས་དེ་རྣམས་ཀྱི་ཕྱག་གཡས་པ་རྐྱང་ནས་རང་གི་མགོ་
བོ་ལ་བཞག་སྟེ་མ་འོངས་པ་ན་ཞིང་ཁམས་འདིར་སངས་རྒྱས་འདི་ཞེས་བྱ་བར་གྱུར་
ནས་འགྲོ་བའི་དོན་བྱེད་པར་འགྱུར་རོ། །ཞེས་བྱང་ཆུབ་ལུང་བསྟན་ཐོབ་པར་ཤོག་
ཅིག །ཅེས་པའོ། །གཉིས་པ་ནི། དེ་རྗེས་བདག་གིས་འགྲོ་བའི་དོན། ཐུགས་རྗེ་
བཞི་ཡི་རྒྱུན་བསྲིང་ནས།། འཁོར་བ་མཐའ་མ་སྟོང་པ་རུ།། དཔག་ཏུ་མེད་པའི་དོན་
བྱེད་ཤོག །ཅེས་པ་སྟེ། དེའི་རྗེས་སུ་སྤང་རྟོགས་མཐར་ཕྱིན་ནས་རང་གཞན་གྱི་
དོན་རྫོགས་པ་དང་། བདག་གིས་འགྲོ་བ་གཞན་གྱི་དོན་དཔག་ཏུ་མེད་པ་ནམ་མཁའ་
ལྟ་བུའི་ཐུགས་རྗེ་དང་། ཀུན་ལ་སྙོམས་པ་ཉི་མ་ལྟ་བུའི་ཐུགས་རྗེ་དང་། རྒྱུན་ཆད་
མེད་པ་ཆུ་བོ་ལྟ་བུའི་ཐུགས་རྗེ་དང་། ཟད་པ་མེད་པ་ས་གཞི་ལྟ་བུའི་ཐུགས་རྗེ་དང་
བཞི་ཡི་རྒྱུན་བསྲིང་ནས་འཁོར་བ་མཐའ་མ་སྟོང་གི་བར་དུ་དཔག་ཏུ་མེད་པའི་འགྲོ་
དོན་བྱེད་ནུས་པར་ཤོག་ཅིག །ཅེས་པའི་དོན་ནོ། གསུམ་པ་ནི། མཐར་ནི་རང་
གཞན་སེམས་ཅན་ཀུན།། ཐིག་ལེ་ཉག་གཅིག་དོན་རྟོགས་ནས།། ཀུན་ཀྱང་རྫོགས་
སངས་རྒྱས་གྱུར་ཏེ། འཁོར་འདས་བོན་ཉིད་ངང་མཉམ་ཤོག །ཅེས་པ་སྟེ། མཐའ་
ནི་རང་དང་གཞན་སེམས་ཅན་ཀུན་ཀྱང་བོན་སྐུའི་དགོངས་པ་ཐིག་ལེ་ཉག་གཅིག་
གི་དོན་རྟོགས་ནས་ཀུན་ཀྱང་རྫོགས་པའི་སངས་རྒྱས་མངོན་དུ་གྱུར་ཏེ་འཁོར་འདས་
མིང་རྐྱང་དུ་སོང་ནས་བོན་ཉིད་ཀྱི་ངང་ལ་མཉམ་པར་གནས་པར་ཤོག་ཅིག་ཅེས་
པའི་འདུན་པ་བསྐྱེད་དོ། །
གཉིས་པ་ཁྱད་པར་གྱི་རྒྱུ་སྙིང་པོ་བཟླས་པ་ནི། འོད་དཔག་མེད་ལ་ཕྱག་འཚལ་ལོ།
བདེ་བ་ཅན་དུ་སྐྱེ་བར་ཤོག །ཅེས་པ་སྟེ། འོད་དཔག་མེད་པའི་མཚན་བརྗོད་པའི་
ཡོན་ཏན་དྲན་པའི་ངོས་ནས་འོད་དཔག་མེད་ལ་ཕྱག་འཚལ་ལོ། །ཞེས་བརྗོད།
བདེ་བ་ཅན་གྱི་ཞིང་གི་ཡོན་ཏན་དྲན་པའི་ངོས་ནས་དེར་སྐྱེ་འདོད་ཀྱི་འདུན་པ་
364



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དྲག་པོས་བདེ་བ་ཅན་དུ་སྐྱེ་བར་ཤོག །ཅེས་བརྗོད་ཅིང་། དེ་ལྟ་བུའི་དད་པ་དང་
འདུན་པ་དྲག་པོ་གཉིས་ཀྱིས་བདེ་བ་ཅན་དུ་སྐྱེ་བའི་རྒྱུ་སྙིང་པོ་ཁྱད་པར་ཅན་འདི་
ཉིད་བརྒྱ་སྟོང་ཁྲི་འབུམ་དུ་བརྗོད་དོ། །དེ་ཡང་སྙིང་པོ་ནི། ཨོཾ་མ་ཏི་མུ་ཡེ་ས་ལེ་འདུ
ཞེས་བདེ་བ་ཅན་དུ་སྐྱེ་བའི་རྒྱུའི་གཙོ་བོ་ནི་འདི་ཉིད་ཁོ་ན་སྟེ། རིན་པོ་ཆེ་རྨད་དུ་
བྱུང་བའི་རྒྱུད་ལས། ངག་ཏུ་ཡི་གེ་སྙིང་པོ་གང་མང་བཟླས།། བདེ་བ་ཅན་དུ་སྐྱེ་
བར་གྱུར་ཅིག་བརྗོད།། འཕོས་མ་ཐག་ཏུ་རྫོགས་པའི་ཞིང་དེར་འགྲོ། ཞེས་དང་།
ཡི་གེའི་སྙིང་པོ་བདེ་བའི་ལམ་ཆེན་པོར།། ལམ་དུ་འདུག་ཚད་བདེ་བ་ཅན་གྱི་ཞིང་།།
པདྨའི་ཁ་ལ་འཁྲུངས་ནས་སངས་རྒྱས་ཐོབ། ཅེས་དང་། རྒྱུད་པདྨ་དཀར་པོ་ལས།
འདི་ཉིད་ལན་གཅིག་བཟླས་པའི་ཡོན་ཏན་ནི། རྫོགས་པའི་སངས་རྒྱས་སྟོང་གིས་
བརྗོད་མི་ནུས། བརྒྱ་སྟོང་ཁྲི་འབུམ་དུང་ཕྱུར་ལ་སོགས་པ།། ལེ་ལོ་གཡེང་སྤང་བརྩོན་
འགྲུས་དྲག་པོས་སྒྲུབས།། ཚེ་གཅིག་ལུས་འདི་ཚེ་འཕོས་གྱུར་མ་ཐག །བདེ་བ་ཆེན་
པོའི་ཞིང་ཁམས་དག་པའི་གནས།། སངས་རྒྱས་འོད་དཔག་མེད་པའི་དྲུང་དུ་སྐྱེས།།
སྐུ་གསུམ་ཡོངས་རྫོགས་བདག་གཞན་དོན་གཉིས་འགྲུབ། ཅེས་དང་། ཡི་གེའི་སྙིང་
པོ་ཡིད་བཞིན་ནོར་བུའི་མཆོག །བཟླས་ཤིང་གྲགས་སྟོང་ངང་དུ་མཉམ་པར་
བཞག །བདུན་གཅིག་བདུན་གཉིས་བདུན་གསུམ་ལ་སོགས་པ།། ལོ་བཟླར་དམ་
བཅས་སྒོམ་ཞིང་བཟླས་གྱུར་ན།། ཚེ་གཅིག་སངས་རྒྱས་འོད་དཔག་མེད་པའི་ཞིང་།
པདྨའི་ཁ་ལ་རྫུས་ཏེ་སྐྱེས་ནས་ཀྱང་། སྐྱེ་འཆི་མི་མངའ་བོན་ཉིད་དབྱིངས་སུ་འདའ།
ཞེས་གསུངས་པས་སོ། །དེས་ན་ཨོཾ་ནི་ཡེ་ཤེས་ལྔའི་རང་བཞིན་ཀུན་བཟང་འོད་དཔག་
མེད་པའི་སྙིང་པོ་སྟེ། དེ་ཡང་ཨ༔ སྟོང་ཉིད་ཡེ་ཤེས། ན་རོ	མེ་ལོང་ཡེ་ཤེས། ཟླ་
ཚེས མཉམ་ཉིད་ཡེ་ཤེས། མ སོར་རྟོགས་ཡེ་ཤེས། འ་བྱ་གྲུབ་ཡེ་ཤེས་ཏེ། རྒྱུད་
མཆོག་ལས། ཨཱི ༔ ནི་སྐུ་ལྔ་ཡེ་ཤེས་ཆེན་པོ་ལྔ། དུག་ལྔ་རང་གྲོལ་རྒྱུད་ལྔའི་འགྲོ་བ་
365



ཀུན་མཁྱེན་ཤར་རྫ་པ་བཀྲ་ཤིས ས་རྒྱལ་མཚན་གྱི་གསུང་འབུམ།
སྐྱོབ།། ལམ་ལྔའི་རྒྱུན་བཅད་སྐུ་ལྔའི་འབྲས་བུ་འཐོབ།། ཅེས་པའོ། །མནི་ཐུགས་
རྗེ་བྱམས་མའི་སྙིང་པོ་སྟེ། སྔ་མ་ལས། མ་ནི་འཁོར་འདས་ཤེས་རབ་ཕ་རོལ་ཕྱིན།།
དུས་གསུམ་རྒྱལ་བའི་ཡུམ་གྱུར་ཡུམ་ཆེན་མོ། །མ་གྱུར་འགྲོ་བ་སེམས་ཅན་ཐམས་
ཅད་རྣམས།། བུ་ལྟར་སྐྱོབ་ཅིང་འཁོར་བའི་འཇིགས་ལས་བསྒྲལ། ཅེས་པའོ། །ཁྲི
ནི་ལྷ་ཡི་ཐུབ་པ་ཚད་མེད་འོད་ལྡན་ཏེ། སྔ་མ་ལས། དྲིནི་ལྷ་ཡི་ཐུབ་པ་འོད་དཔག་
མེད།། ཚད་མེད་འོད་ལྡན་ལེ་ལོར་བརྩོན་འགྲུས་བསྐྱེད།། ལྷ་ཁམས་ཕམ་ལྟུང་སྡུག་
བསྔལ་སྐྱོབ་བྱེད་དེ། བདེ་བ་ཅན་གྱི་ཞིང་དུ་རྫོགས་སངས་རྒྱས། ཞེས་སོ། །མུ ནི་
ལྷ་མིན་གྱི་ཐུབ་པ་བྱམས་པ་འོད་ལྡན་ཏེ། སྔ་མ་ལས། མུནི་ལྷ་མིན་ཐུབ་པ་འོད་
དཔག་མེད།། བྱམས་པ་འོད་ལྡན་ང་རྒྱལ་བྱམས་པ་བསྟན།། ལྷ་མིན་འཐབ་བརྩོད་
འཇིགས་པ་ཀུན་སྐྱོབ་སྟེ།། བདེ་བ་ཅན་གྱི་ཞིང་དུ་རྫོགས་སངས་རྒྱས།། ཞེས་
སོ། །ཡེ༔ ནི་མི་ཡི་ཐུབ་པ་ཀུན་སྙོམས་འོད་ལྡན་ཏེ། སྔ་མ་ལས། ཡེ ནི་མི་ཡི་ཐུབ་
པ་འོད་དཔག་མེད། ཀུན་སྙོམས་འོད་ལྡན་ཕྲག་དོག་ཡང་པ་བསྐྱེད།། མི་རྣམས་
འཕོ་འགྱུར་སྐྱེ་རྒ་ན་འཆི་སྐྱོབ།། བདེ་བ་ཅན་གྱི་ཞིང་དུ་རྫོགས་སངས་རྒྱས།། ཞེས་
སོ། །སནི་བྱོལ་སོང་ཐུབ་པ་གསལ་བ་འོད་ལྡན་ཏེ། སྔ་མ་ལས། སནི་བྱོལ་སོང་
ཐུབ་པ་འོད་དཔག་མེད།། གསལ་བ་འོད་ལྡན་གཏི་མུག་ཡེ་ཤེས་བསྟན།། བྱོལ་སོང་
གླེན་ལྐུགས་སྡུག་བསྔལ་སྐྱོབ་བྱེད་དེ། བདེ་བ་ཅན་གྱི་ཞིང་དུ་རྫོགས་སངས་རྒྱས།།
ཞེས་སོ། །ལེ ནི་ཡི་དྭགས་ཐུབ་པ་བདུད་རྩི་འོད་ལྡན་ཏེ། སྔ་མ་ལས། ལེ ནི་ཡི་
དྭགས་ཐུབ་པ་འོད་དཔག་མེད།། བདུད་རྩི་འོད་ལྡན་འདོད་ཆགས་སྦྱིན་པ་བསྟན།
ཡི་དྭགས་བཀྲེས་སྐམས་སྡུག་བསྔལ་མ་ལུས་སྐྱོབ།། བདེ་བ་ཅན་གྱི་ཞིང་དུ་རྫོགས་
སངས་རྒྱས།། ཞེས་སོ། །འདུ ནི་དམྱལ་བའི་ཐུབ་པ་ཀུན་བཟང་འོད་ལྡན་ཏེ།
སྔ་མ་ལས། འདུ་ནི་དམྱལ་བའི་ཐུབ་པ་འོད་དཔག་མེད། ཀུན་བཟང་འོད་ལྡན་
366



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཞེ་སྡང་སྟོང་ཉིད་བསྟན། དམྱལ་བ་ཚ་གྲང་སྡུག་བསྔལ་མ་ལུས་སྐྱོབ། བདེ་བ་ཅན་
གྱི་ཞིང་དུ་རྫོགས་སངས་རྒྱས། ཞེས་སོ། །འདིའི་དོན་ལྷ་དང་སྦྱར་ལུགས་རིན་ཆེན་
སྒྲོན་མའི་རྒྱུད་སོགས་གཞུང་ལུགས་རྣམས་དང་མི་མཐུན་ནའང་འདི་རྒྱུད་མཆོག་
གི་དགོངས་དོན་ནོ། །
གསུམ་པ་སྨོན་ལམ་འགྲུབ་པའི་བདེན་ཚིག་ནི། མགོན་པོ་ཁྱེད་ལ་བདག་མོས་
ཤིང༌། ཤུགས་དྲག་དད་པས་བློ་བཀལ་ས།། བདག་གི་སྨོན་ལམ་གང་བཏབ་པ།།
མྱུར་དུ་འགྲུབ་པར་བྱིན་གྱིས་རློབས། ཞེས་པ་སྟེ། མགོན་པོ་འོད་དཔག་མེད་པ་
ཁྱེད་ལ་བདག་ནི་ཤིན་ཏུ་མོས་ཤིང་གདུང་ཤུགས་དྲག་པོའི་དད་པས་ཁྱེད་ལ་བློ་སྙིང་
བྲང་གསུམ་བཀལ་ན་བདག་གིས་སྨོན་ལམ་གང་བཏབ་པ་ཐམས་ཅད་ཡུན་རིང་དུ་མི་
འགྱོང་བར་ཚེ་འདི་ཐོག་མྱུར་བ་ཉིད་དུ་འགྲུབ་པར་བྱིན་གྱིས་རློབས་ཤིག །ཅེས་པའོ། །
གསུམ་པ་མཇུག་གི་དོན་ལ། དེ་ལྟར་རྩོམ་པ་པོས་གཞུང་འདི་རྩོམ་པའི་ཀུན་
སློང་གི་གཞི་བཞག་ནས་བཟུང་། དེའི་དོན་ལ་འབད་པ་དང་དེ་ལས་ཐོབ་པའི་བསོད་
ནམས་དང་ད་ལྟར་གྱི་དགེ་བ་འདིའི་མཚོན་ཏེ་རང་གཞན་གཉིས་ཀྱི་དུས་གསུམ་
དུ་བསགས་པའི་དགེ་རྩ་རྣམས་སེམས་ཅན་ཐམས་ཅད་བདེ་བ་ཅན་གྱི་ཞིང་ཁམས་
སུ་སྐྱེས་ནས་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་འཐོབ་པའི་རྒྱུར་སྔོན་
གྱི་སངས་རྒྱས་དང་གཡུང་དྲུང་སེམས་དཔའ་རྣམས་ཀྱི་བསྔོས་པ་བཞིན་དུ་བདག་
གིས་ཀྱང་དེ་བཞིན་དུ་བསྔོ་བར་བགྱིའོ། །སྙམ་དུ་མདོ་འདུས་ལས་བྱུང་བའི་བསྔོ་
བ་འདི་ཀུན་གྱིས་མགྲིན་གཅིག་ཏུ་གསུངས་པར་ཞུ། ན་མོ་ཕྱོགས་བཅུའི་དུས་གསུམ་
གྱི། ཞེས་སོགས་ཚང་པ་དང་གཞན་ཡང་བསྔོ་སྨོན་ཅི་རིགས་ཀྱིས་མཐར་བརྒྱན་ནོ།།
སྨྲས་པ།
ཐར་མེད་འཁོར་བའི་བཙོན་རར་ཆེན་པོ་འདིར།།
367



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྡུག་བསྔལ་དུ་མས་མནར་བའི་ཚུལ་བསམས་ནས།།
ཐར་པ་བདེ་བའི་གླིང་དུ་ཕྱིན་འདོད་པ།།
ལམ་བཟང་འདིར་ཞུགས་བདེ་བའི་དབུགས་འབྱིན་ངེས།།
དོན་མིན་ཚིག་ལ་རེ་བའི་མཁས་རྣམས་དང་།།
འདི་སྣང་ཕུན་ཚོགས་སྒྲུབ་ལ་ཆེས་མཁས་པ།
ཆེ་གྲགས་འབྱོར་ལྡན་ཕྱུགས་པོའི་གཅེས་ཕྲུག་ལ།
མུ་ཏོའི་ཟས་འདྲ་ལེགས་བཤད་འདིས་ཅི་བྱ།།
རྨད་བྱུང་འཕགས་པའི་ནོར་གྱིས་ཡང་དབུལ་ཞིང་།།
ཉམས་ལེན་ནེའུ་ཙོའི་རྣམ་ཐར་འཛིན་རྣམས་དང་།།
སྲིད་པའི་སྡུག་བསྔལ་མེ་དབལ་གྱིས་གདུངས་པས།།
ཉམས་ཐག་བདག་འདྲ་ཡོད་ན་འདི་མཁོ་འདྲ།།
འོན་ཀྱང་སྲིད་འགྲོ་མ་རིག་གིས་གཙོས་པས།།
སྒྱུ་མའི་ནོར་ལ་མངོན་ཞེན་ཆེས་རིགས་ཕྱིར།།
ལེགས་བཤད་ཟབ་མོ་ལམ་ཁའི་རྡོ་བཞིན་དུ།།
བསྐྱུར་བའི་ངང་ཚུལ་བསམ་ན་རང་ངལ་རྒྱུ།།
དེ་ལྟར་ནའང་གཞན་ཕན་བློ་གྲོས་ཅན།།
གྲོགས་འགས་ནན་བཀུལ་བྱས་པ་མ་བཟོད་ནས།།
368



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བདག་དང་བདག་འདྲའི་དམན་ལ་ཕན་སྙམ་སྟེ།།
བསམ་སྦྱོར་དག་པའི་ངོས་ནས་འདི་བྱས་སོ།།
དེ་ལས་བྱུང་བའི་རྣམ་དཀར་བསོད་ནམས་གང་།།
ཅུང་ཟད་དང་བཅས་སྲིད་མཚོའི་མ་རྒན་རྣམས།།
འཁྲུལ་སྣང་སྲིད་པའི་གྲོང་ལ་རབ་བརྒལ་ནས།།
རྣམ་དག་ཞིང་དུ་ཐོགས་མེད་ཕྱིན་ཕྱིར་བསྔོ།།
ལེགས་བཤད་འདིའང་དོན་མེད་མ་གྱུར་ཅིང་།།
རྣམ་དཔྱོད་བློ་གྲོས་ཡངས་པའི་ཡིད་ནོར་དུ།།
འཆང་ནས་འགྲོ་བའི་ཁ་ལོ་གྱེན་བསྒྱུར་ཏེ།།
ཀུན་ཀྱང་ཚོགས་གཉིས་བསག་ལ་མཁས་གྱུར་ཅིག།
ཅེས་ལོངས་སྐུའི་ཞིང་སྨོན་གྱི་རྣམ་འགྲེལ་ཟླ་འོད་ཀུནྡའི་འཛུམ་འབྱེད་ཅེས་བྱ་བ་ཁོད་སྤུངས་བློ་གྲོས་
ཐོགས་མེད་ཀྱི་རུས་རིགས་སུ་འཁྲུངས་པ་ཟིལ་དབོན་བླ་མ་གཡུང་དྲུང་བསྟན་འཛིན་དབང་པོས་འཕྲལ་དུ་
བསྐུལ་བཞིན། སྤྲང་ཕྱོགས་མེད་དུ་འཁྱམས་པའི་བལྡམ་བུ་བ་ཤར་རྫ་པ་བཀྲ་ཤིས་རྒྱལ་མཚན་གྱིས་ཉག་ལྷང་
བྲག་ནོར་བུ་ཡང་རྩེའི་དབེན་ཁྲོད་པདྨ་གསང་གླིང་དུ་བྲིས་པས་གུ་གེ་པ་ནི་དབལ་ཁྱུང་མཆོག་སྤྲུལ་གཡུང་
དྲུང་བསྟན་འཛིན་སྙིང་པོས་བགྱིས་པས་འགྲོ་རྣམས་བདེ་ཆེན་ཞིང་དུ་སྐྱེ་བའི་རྒྱུར་འགྱུར་བར་གྱུར་ཅིག །
མུ་ཙུག་སྨར་རོ།།
བསོད་ཚོགས་གྲངས་ལས་བརྒལ་བའི་མཐུ་བརྟས་པ།། རྒྱལ་ཀུན་འདུས་པའི་
སྤྱི་གཟུགས་འགྲོ་བའི་མིག །གྲུབ་བརྒྱའི་གཙུག་རྒྱུན་ལྔ་བརྒྱའི་མགོན་པོ་ཆེ།།
མཚུངས་མེད་མངྒའི་མཚན་གྱི་བཀའ་འབུམ་ལས།། རབ་འབྱམས་ཞིང་ཁམས་
369



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱེ་སྙེད་ཡོངས་ཀྱི་དབུས། མངོན་སུམ་འཕགས་པ་པདྨོ་བདེ་བ་ཅན།། ཞིང་དེའི་
སྨོན་ཚིག་ནོར་བུ་ཀེ་ཏ་ཀ །འགྲེལ་བཅས་བསྟན་འགྲོ་སྤྱིར་ཕན་ལྷག་བསམ་གྱིས།།
ཁོད་པོའི་རུས་ཐོབ་གཡུང་དྲུང་མིང་ཅན་དེས།། མཐུན་རྐྱེན་ལེགས་སྦྱར་སྤར་དུ་
བསྒྲུབས་པའི་དགེས།། མཁའ་མཉམ་འགྲོ་རྣམས་གནས་སྐབས་དགེ་འཕེལ་ཞི་
པ་ཞིང་།།
མཐར་ཐུག་པདྨོ་བདེ་བའི་ཞིང་སྐྱེ་ཤོག །ཅེས་པ་འདི་ཐ་ཤལ་བ་དྲུང་མུའི་མིང་གིས་བྲིས་པ་དགེའོ།།
སརྦ་དཱ་ཀ་ལྱནི་བྷ་ཝན་ཏུ།།
370



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བོན་སྐུའི་སྨོན་ལམ་གཏི་མུག་གཉིད་སྐྲོག་གི་ས་བཅད་
རིག་པའི་མེ་ལོང་བཞུགས་སོ། །
༄༅། །ཀ་དག་སྟོང་པ་ཆེན་པོའི་ལྡིང་ཁང་དུ།
ལྷུན་གྲུབ་སྣང་བ་ཆེན་པོ་ཡེ་གདངས་ལྔ།།
ཐུགས་རྗེ་ཀུན་ཁྱབ་ཆེན་པོ་ཤེས་རིག་ལྷ།།
རྣམ་གསུམ་དབྱེར་མེད་ཆེན་པོར་ཕྱག་འཚལ་ལོ།།
རང་བཞིན་རྫོགས་པ་ཆེན་པོའི་གཞི་ལམ་འབྲས།།
གནད་ཀྱི་མན་ངག་ཐུན་མོང་མིན་པའི་བོན།།
སྐལ་ལྡན་བློ་རབ་འདི་ཉིད་ཤེས་འདོད་ཀྱིས།།
བདེ་བླག་རྟོགས་ཕྱིར་འདི་ཡི་རྣམ་པར་དབྱེ།།
དེ་ལ་གསུམ། བོན་སྤྱི་དང་སྒོ་བསྟུན་པའི་མཆོད་པ་བརྗོད་། གདོད་མའི། ཕྱག་འཚལ་
ལོ།། ཚུལ་འདི་བརྩམས་པ་དམ་བཅའ་རྒྱུ་མཚན་དང་བཅས་པས་བསྟན། འཁོར་འདས་
སྐྱོག་ བསྟན། གཞུང་དོན་ཉིད་གཏན་ལ་དབབ་པའོ། །གསུམ་པ་ལ་གཉིས། དབུ་
འདྲེན་དང་། ཨ ཨཱཧཱུྃ། གཞུང་དོན་དངོས་སོ། །གཉིས་པ་ལ་གསུམ། གཞིའི་
ཁྲིད། ལམ་གྱི་ཁྲིད། མཐར་ཐུག་འབྲས་བུའི་ཁྲིད་དོ། །དང་པོ་ལ་ལྔ། གཞིའི་
གནས་ལུགས་ （ ང་ནི༔ རྒྱལ་པོ་སྔ） །དེའི་ངོས་བཟུང་། ང་ཡི་ གཞི་མ་ཡིན། གཞི་ལས་གཞི་
སྣང་འཆར་ཚུལ། ང་ཡི་རྩལ༔ ཅིར་ཡང་ཤར། ཀུན་ཏུ་བཟང་པོ་གྲོལ་ཚུལ། དེའི་ཚེ་ ཟིན་པར་ཤོག །
མ་རིག་སེམས་ཅན་འཁྲུལ་ཚུལ་ལོ། (གལ་ཏེ༔ མཉམ་ཤོག) གཉིས་པ་ལ་གསུམ། དབང་
37】



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པོ་རབ་ཚེ་འདིར་གྲོལ་བའི་སྨོན་ལམ། འབྲིང་བར་དོར་གྲོལ་བའི་སྨོན་ལམ། དབང་
ཐ་རང་བཞིན་སྤྲུལ་པའི་ཞིང་དུ་དབུགས་འབྱིན་ཐོབ་པའི་སྨོན་ལམ་མོ།། དེ་ནས་ཡང་
ས་ནོན་ཤོག ། དང་པོ་ལ་གཉིས། ཁྲེགས་ཆོད་དུ་ཉམས་སུ་ལེན་པ། ཐོད་རྒལ་དུ་ཉམས་
སུ་ལེན་པའོ། །དང་པོ་ལ་གཉིས། སྤྱི་དང་། བྱེ་བྲག་ཏུ་བསྟན་པའོ། །དང་པོ་ལ་
གསུམ། སྣང་སྲིད་ཀྱི་བོན་རྣམས་ལ་བྱེད་པ་པོ་མ་གྲུབ་པ། འདི་ལྟར། པར་ཤོག ། དེ་མ་
གྲུབ་པས་བྱས་པའི་བོན་མ་གྲུབ་པ། ཀུན་བཟང་ པར་ཤོག །རང་བྱུང་གི་རིག་པ་རྟོགས་
པའི་སྨོན་ལམ་མོ།། དེ་ཕྱིར༔ པར་ཤོག །གཉིས་པ་ལ་ལྔ། རི་བོ་ཅོག་བཞག་གི་ལྟ་བ།
འདི་ལྟར༔ གྲོལ་བར་ཤོག ། རྒྱ་མཚོ་ཅོག་བཞག་གི་སྒོམ་པ། སྣང་ཞིང༔ གྲོལ་བར་ཤོག ། སྣང་བ་
ཅོག་བཞག་གི་སྤྱོད་པ། འཁོར་བ༔ རྟོགས་ པར་ཤོག །ཡེ་སྲུང་ཆེན་པོའི་དམ་ཚིག ། བོན་སྐུ་
གནས་པར་ཤོག །རིག་པ་ཅོག་བཞག་གི་འབྲས་བུའོ།། དལྟའི༔ རྟོགས་པར་ཤོག ། གཉིས་པ་
ཐོད་རྒལ་དུ་ཉམས་སུ་ལེན་པ་ལ་ལྔ། རང་བྱུང་གི་རིག་པ་སོ་སོའི་སྙིང་དབུས་ན་
བཞུགས་ཚུལ། སོ་སོའི་ རིག་པར་ཤོག ། དེར་བཞུགས་པའི་རིག་པའི་གདངས་སྣང་བ་
བཞིའི་རང་བཞིན་དུ་སྒྲོན་མའི་སྒོར་འཆར་ཚུལ། རིག་པ། རྒྱས་པར་ཤོག ། དེ་ཉམས་སུ་
བླངས་པས་སྐུ་གསུམ་ལམ་སྣང་དུ་རྫོགས་པ། བོན་སྐུ༔ ཆོད་གྱུར་ཅིག །དེ་རྫོགས་པས་
དངོས་ཀུན་ (ང་ཡི་ གྲོལ་བར་ཤོག） འོད་གསལ་དུ་ཐིམ་ཚུལ། དེ་ཐིམ་པས་སྲོག་མེད་
ཡེ་ཤེས་རྫོགས་པའི་སྐུས་འཁོར་བ་མ་སྟོངས་ཀྱི་བར་དུ་འགྲོ་དོན་མཛད་པའི་སྨོན་
ལམ་མོ དེ་ནས་ བརྙེད་ཤོག» །གཉིས་པ་དབང་པོ་འབྲིང་བར་དོར་གྲོལ་བའི་སྨོན་ལམ་
ལ་གསུམ། མངོན་ཤེས་རྗེས་དྲན་གྱི་རྐྱེན་ལས་བར་དོར་གསུམ་གང་རུང་ལ་གྲོལ་
བའི་སྨོན་ལམ། གལ་ཏེ༔ པར་ཤོག ། དེ་དུས་ཀྱི་བར་དོའི་སྣང་བ་གང་ཤར་རང་རྩལ་དུ་
ཤེས་པའི་སྨོན་ལམ། དེ་ཚེ་ ཤེས་པར་ཤོག ། ཟག་བཅས་གཟུགས་ཕུང་ལ་མཐོང་ཐོས་
དྲན་རིག་གྲོལ་བའི་སྐུ་དང་ཡིག་འབྲུ་བྱོན་པའི་སྨོན་ལམ་མོ། དེ་དུས་ མཐའ་ཡས་ཤོག །
372



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གསུམ་པ་འབྲས་བུའི་ཁྲིད་ལ་གཉིས། ཚེ་འདིའམ་བར་དོའམ་རང་བཞིན་སྤྲུལ་
པའི་ཞིང་གང་རུང་དུ་འབྲས་བུ་སངས་རྒྱས་ཐོབ་པའི་སྨོན་ལམ། གང་ཞིག་ བྷུདྷ་ཤོག །
ཕན་ཡོན་གྱིས་དོན་བསྡུས་ཏེ་སྨོན་ལམ་གདབ་པའོ། འདི་ནི་སྨོན༔ སྟོང་པར་ཤོག།
དེ་ལྟར་རྣམ་པར་ཅུང་ཟད་དབྱེ་པའི་གཏམ།།
རྒྱལ་བསྟན་རྒྱས་ཤིང་དེར་འཛིན་སྐྱེས་བུ་རྣམས།།
ཐུགས་རབ་དགྱེས་པའི་རྟེན་དུ་འགྱུར་སྙམ་ནས།།
དྲི་མེད་སྙིང་པོས་འབད་པ་འདོན་ཏེ་བྲིས།།
དགེ་བ་དེ་ཡིས་རང་གཞན་མཁའ་མཉམ་འགྲོ།།
ཁྱབ་བདག་གདོད་མའི་མགོན་པོ་མྱུར་འཐོབ་ཤོག།
འདིའང་ཤར་རྫའི་བྱ་བྲལ་བཀྲ་ཤིས་རྒྱལ་མཚན་གྱིས་བྲིས་པར་དགེའོ། །
373



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བོན་སྐུའི་སྨོན་ལམ་གཏི་མུག་གཉིད་སྐྲོག་བཞུགས་སོ།།
༄༅། །གདོད་མའི་མགོན་པོ་འོད་མི་འགྱུར་བ་ལ་ཕྱག་འཚལ་ལོག འཁོར་འདས་སྣང་སྲིད་སྣོད་བཅུད་ཀུན། གདོད་
ནས་རང་བྱུང་ཡེ་ཤེས་ལ། འབད་རྩོལ་ཡིད་སྨོན་མི་དགོས་ཀྱང་།། རེ་ཞིག་མ་རྟོགས་སེམས་ཅན་རྣམས།། མ་རིག་
གཉིདའཐུགས་ལས་སད་ནས། འཁྲུལ་སྣང་རྨི་ལམ་སངས་གྱུར་ཏེ། གཞི་བདེའི་མལ་དུ་ངལ་གསོ་ཕྱིར།། བོན་སྐུ་བདེ་བ་
ཆེན་པོ་ཡི།། སྨོན་ལམ་གཏི་མུག་གཉིད་སྐྲག་བསྟན། ཨ་ཧཱུཾ་ཧཱུཾ། ང་ནི་ང་མེད་ང་ཡི་ངང་།། སངས་
མ་རྒྱས་ཏེ་ཡེ་ནས་ཡོད།། སེམས་ཅན་མ་འཁྲུལ་ཀློང་ན་གནས།། འཁོར་འདས་མ་
བྱུང་སྔོན་རོལ་དུ།། ཐོག་མ་རིག་པའི་རྒྱལ་པོ་སྔ།། ང་ཡི་གནས་ལུགས་འདི་ཞེས་
བྲལ། ཕྱི་ནང་བར་མེད་ཟང་ཐལ་ལེ། འཁོར་འདས་གཉིས་ཀྱི་གཞི་མ་ཡིན། ང་
ཡི་རྩལ་སྣང་འགག་པ་མེད།། འགག་མེད་རྩལ་ལས་ཅི་ཡང་ཤར།། དེ་ཚེ་འོད་ལྔ་ཤར་
བ་ལ། ཤེས་རིག་རྣོན་པོས་སྐད་ཅིག་གིས།། རང་རྩལ་རང་སྣང་ངོ་ཤེས་ནས། སྐད་
ཅིག་གཉིས་པར་རང་གྲོལ་ཏེ། ཁམས་གསུམ་སེམས་ཅན་ཐམས་ཅད་ཀྱིས།། ཀུན་
བཟང་རྒྱལ་ས་ཟིན་པར་ཤོག །གལ་ཏེ་ཤེས་རིག་དམུན་པོ་དེས།། རང་སྣང་མ་ཤེས་
གཉིས་འཛིན་གྱིས།། ལོག་པའི་ལམ་དུ་འཕྱན་པ་ན།། ཞིང་དག་གནས་སུ་ལུས་
བཟང་རྙེད།། བླ་མ་དམ་པའི་ཞལ་མཇལ་ཏེ། གསུང་གི་བདུད་རྩིའི་བཅུད་མྱོང་
ཞིང་།། དབང་བཞི་ཟབ་མོས་རྒྱུད་སྨིན་ཏེ།། རྟོགས་དང་གྲོལ་བ་དུས་མཉམ་ཤོག །
འདི་ལྟར་འཁོར་དང་མྱང་འདས་བོན།། ཀུན་ཏུ་བཟང་པོ་ང་ཡིས་བྱས།། ང་ལ་
གཞི་དང་རྩ་བ་མེད།། ཡེ་ནས་གཞི་མེད་ཆེན་པོར་གནས། གཞི་མེད་རྩོལ་ལས་འགག་
མེད་དུ། བོན་ཀུན་སྒྱུ་མའི་རོལ་པར་ཤར། ཁམས་གསུམ་སེམས་ཅན་ཐམས་ཅད་
ཀུན།། ཀུན་བཟང་ང་དང་འབྲལ་བ་མེད།། དང་པོའི་སངས་རྒྱས་ང་ཡི་
ང་ཡིན་ནོ།།
374



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སེམས་ཅན་ཀུན་གྱིས་རྟོགས་པར་ཤོག །ཀུན་བཟང་ང་ཡིས་བྱས་པའི་བོན།། སྣང་
དང་མི་སྣང་ཐམས་ཅད་ཀུན།། གདོད་ནས་རང་བཞིན་མ་གྲུབ་སྟེ།། གཉིད་དང་
ཤེས་པའི་རྟེན་འབྲེལ་ལས། འཁྲུལ་སྣང་རྨི་ལམ་ཅི་བཞིན་དུ།། མེད་བཞིན་སྣང་བ་
སྲིད་པའི་བོན།། ཆུ་དང་འཁྱགས་པ་དབྱེར་མེད་བཞིན།། འདི་དང་ང་ལ་དབྱེ་བ་
མེད།། ཡེ་ནས་རོ་གཅིག་མཉམ་པ་ཉིད།། ཀུན་ཏུ་བཟང་པོ་ང་ཡིས་གསུངས།།
འདི་ནི་ཀུན་གྱིས་རྟོགས་པར་ཤོག །དེ་ཕྱིར་བོན་ཀུན་ང་ཡི་རྩལ།། འཁོར་དང་མྱང་
འདས་དབྱེ་བ་མེད།། སངས་རྒྱས་སེམས་ཅན་གཉིས་སུ་མེད། དུག་དང་ཡེ་ཤེས་
སྤང་ལེན་མེད།། བདེ་དང་སྡུག་བསྔལ་སོ་སོར་མེད།། ཐམས་ཅད་ང་ཡི་ངང་ལ་
མཉམ།། དགག་སྒྲུབ་བྲལ་བའི་རིག་པ་འདི།། ཀུན་ཏུ་བཟང་པོ་ང་ཡིས་བསྟན། ང་
ཡིས་བསྟན་བཞིན་རྟོགས་པར་ཤོག །འདི་ལྟར་བོན་རྣམས་ཐམས་ཅད་ཀུན།།
གཞི་རྩ་མེད་པ་ངང་གིས་ཤར།། ཤར་ཚད་རང་གི་ངོ་བོས་གྲོལ། སྣང་སྲིད་བོན་རྣམས་
བཀོད་ལེགས་ཀྱང༌།། འདི་ཀུན་སྲོག་ཏུ་ནམ་མཁའ་ཞུགས། བདེན་པར་གྲུབ་པ་
ངས་མ་བཤད།། ཡེ་གྲོལ་ཆེན་པོའི་ལྟ་བ་འདིས།། སེམས་ཅན་ཐམས་ཅད་གྲོལ་བར་
ཤོག །སྣང་ཞིང་སྲིད་པའི་བོན་རྣམས་ཀུན།། རྒྱ་མཚོར་གཟའ་སྐར་ཤར་བ་བཞིན།།
བྱང་ཆུབ་སེམས་ཀྱི་རྩལ་ལས་བྱུང་།། བསལ་བཞག་བྲལ་བའི་སྒོམ་པ་འདི།། ཀུན་
བཟང་ང་ཡི་སྨོན་ལམ་གྱིས།། ཀུན་གྱིས་རྟོགས་ནས་གྲོལ་བར་ཤོག །འཁོར་བ་མྱང་
འདས་བོན་རྣམས་ཀུན།། བཞེངས་པ་མེད་ལ་གཞིར་བཞེངས་པ། རང་བྱུང་ཡེ་
ཤེས་མཐོང་བརྡོལ་བས།། རིན་ཆེན་གསེར་གླིང་ཕྱིན་པ་འདྲ།། བོན་ཉིད་གཞིར་
བཞེངས་སྤྱོད་པ་ཡིན།། སེམས་ཅན་རྣམས་ཀྱིས་རྟོགས་པར་ཤོག །བོན་སྐུ་ང་ཡི་
གནས་ལུགས་ལ། བདག་དང་གཞན་དུ་མ་གྲུབ་ཅིང་།། ཕྱི་དང་ནང་དུ་མ་ཆད་
པས།། ཉོན་མོངས་ཡེ་ཤེས་གཉིས་སུ་མེད།། དམ་ཚིག་བསྲུང་མཚམས་བྲལ་བ་
37



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འདི།། ཡེ་སྲུང་ཆེན་པོ་ང་ཡིས་བཤད།། ཁམས་གསུམ་སེམས་ཅན་ཐམས་ཅད་ནི།།
སྲུང་མེད་དོན་ལ་གནས་པར་ཤོག །ད་ལྟའི་སྣང་སེམས་མ་བཅོས་པ།། ཡེ་ཤར་ཡེ་
གྲོལ་ཟང་ཀ་མ།། རང་བྱུང་ཡེ་ཤེས་ངོ་བོ་ཡིན།། མ་སྤང་མཚན་མ་རང་སར་དག །
མ་བླངས་ཡེ་ཤེས་ངང་གིས་གསལ། གཉུག་མ་འོད་གསལ་རྒྱུན་ཆད་མེད། འབྲས་
བུ་ཡེ་ཐོབ་ཆེན་པོ་ཞེས།། ཀུན་བཟང་ང་ཡིས་བཤད་པ་ཡིན། སེམས་ཅན་ཀུན་
གྱིས་རྟོགས་པར་ཤོག །སོ་སོའི་སྙིང་གའི་ཕོ་བྲང་གི །རང་བྱུང་འོད་ལྔའི་གུར་
ཁང་ན།། ཀུན་ཏུ་བཟང་པོ་ལྷང་ངེར་བཞུགས།། ངོ་བོ་རང་བཞིན་ཐུགས་རྗེ་གསུམ།།
དབྱེར་མེད་ཆེན་པོ་གཅིག་ཏུ་གནས།། ཕྱི་ནང་མེད་པར་ཀུན་ལ་ཁྱབ།། དངོས་པོ་
མེད་པར་ཡེ་ནས་གནས།། སྐུ་དང་ཡེ་ཤེས་འདུ་འབྲལ་མེད།། རྫོགས་པ་ཆེན་པོའི་
མན་ངག་གིས། སོ་སོའི་སྒྲོན་མའི་སྒོ་ནས་འཆར།། དང་པོའི་སངས་རྒྱས་དངོས་
མཐོང་ཡིན། སེམས་ཅན་ཀུན་གྱི་རིག་པར་ཤོག །རིག་པ་ང་ཡི་རྩལ་ལས་ནི། འོད་
དང་ཟེར་དང་ཐིག་ལེ་དང་།། དབྱིངས་དང་དབྱིངས་ལས་སྣང་བ་ནི། བསམ་གྱིས་
མི་ཁྱབ་མངོན་སུམ་དུ།། ཉི་མ་དང་ནི་ཟེར་བཞིན་དུ།། འབད་མེད་ལྷུན་གྲུབ་ངང་
གིས་ཤར།། ཁམས་གསུམ་སེམས་ཅན་མ་ལུས་ཀུན།། ཡེ་ཤེས་རྩལ་སྣང་རྒྱས་པར་
ཤོག །བོན་སྐུ་དང་ནི་གཟུགས་ཀྱི་སྐུ།། སྐུ་གསུམ་དག་ཏུ་སྣང་བ་ཡང་། རིག་པ་ང་
ཡི་རྩལ་ལས་བྱུང། འཁོར་བའི་སེམས་ཅན་ཐམས་ཅད་ཀྱིས། སྐུ་གསུམ་མཐོང་སྒོར་
མཇལ་གྱུར་ནས།། ལམ་གྱི་སྣང་བ་ཆོད་གྱུར་ཅིག །ང་ཡི་སྨོན་ལམ་ཐོས་པ་ཀུན།།
དངོས་ཀུན་འོད་གསལ་ངང་དུ་དེངས།། གཟུགས་ཕུང་འོད་ཀྱི་ལུས་སུ་དེངས།།
སེམས་ནི་རིག་པའི་ངང་དུ་དེངས།། དེངས་པ་གསུམ་དུ་འབྱུང་བ་ན།། བློ་ཟད་བོན་
ཟད་ཆེན་པོ་ཡི།། གཡུང་དྲུང་འཕོ་བ་ཆེན་པོའི་སྐུ།། ལུས་འདི་མ་སྤངས་ངང་དུ་
བཞེངས། དེ་བཞིན་སེམས་ཅན་ཐམས་ཅད་ནི། གཡུང་དྲུང་སྐུ་རུ་གྲོལ་བར་ཤོག །
376



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དེ་ནས་འཁོར་བ་གནས་ཀྱི་བར།། སྲོག་མེད་ཡེ་ཤེས་རྫོགས་པའི་སྐུས།། སྐྱེ་དང་
འཇུག་པས་སེམས་ཅན་དོན།། བསམ་གྱིས་མི་ཁྱབ་འབྱུང་གྱུར་ནས།། འགྲོ་དོན་
མཐའ་རུ་ཕྱིན་གྱུར་ཏེ།། བདག་གཞན་མ་ལུས་ཐམས་ཅད་ཀུན།། གཞོན་ནུ་བུམ་
པའི་སྐུ་བརྙེས་ཤོག །གལ་ཏེ་ལས་དང་བརྩོན་པ་དམན། ཚེ་འདིར་གྲོལ་བ་མ་གྱུར་
ཚེ། ལུས་དང་སེམས་སུ་བྲལ་བ་ན། མངོན་ཤེས་རྗེས་དྲན་རྐྱེན་ལས་སུ།། བར་དོར་
གྲོལ་བའི་མཐུ་རྙེད་ནས།། ཀུན་བཟང་རྒྱལ་ས་ཟིན་པར་ཤོག །དེ་ཚེ་བཞི་བཅུ་རྩ་
ལྔའི་ལྷ།། ཁྲག་འཐུང་ཁྲོ་བོ་བརྒྱད་ཅུ་ཡང་རིག་པའི་རྩལ་ལས་ལྷུན་གྱིས་
ས་གྲུབ།།
ལྷུན་གྲུབ་ཆེན་པོའི་དཀྱིལ་འཁོར་འདི།། སེམས་ཅན་ཀུན་གྱིས་མཐོང་ནས་ནི།།
རང་རིག་རྩལ་དུ་ཤེས་པར་ཤོག །དེ་དུས་ཟག་བཅས་གཟུགས་ཕུང་ལས།། ཤརཱི་རཾ་
དང་བ་རཱི་རཾ། ཆུ་རཱི་རཾ་དང་པཉྩ་རཾ།། ཉ་རཱི་རཾ་སོགས་ལྔར་འབྱུང་ནས།། སྒྲ་དང་
འོད་དང་ས་གཡོས་པས། འགྲོ་བའི་སྣང་བ་འགྱུར་བྱས་ཏེ། མཐོང་གྲོལ་ཐོས་གྲོལ་
དྲན་གྲོལ་གྱིས། སེམས་ཅན་དོན་ཀྱང་མཐའ་ཡས་ཤོག །དེ་ནས་ཡང་ནི་མ་གྲོལ་
ཚེ།། སྲིད་པའི་བར་དོར་ངོ་ཤེས་ནས།། སྲིད་པ་ཕྱི་མར་མི་འཇུག་པར།། རིགས་
དྲུག་སྐྱེ་བས་བག་ཆགས་ཟད།། སྤྲུལ་པའི་སྐུ་རུ་དབུགས་འབྱིན་ནས། ལོ་ནི་ལྔ་
བརྒྱུའི་བར་དག་ཏུ། རང་གི་རིག་པ་བསྐྱེད་ནས་ནི།། ཕྱིར་མི་ལྡོག་པའི་ས་ནོན་
ཤོག །གང་ཞིག་ང་ཡི་སྨོན་ལམ་ཟབ་མོ་འདི་ནི་ཐོས་ཙམ་གྱིས།། བོན་ཀུན་ཡིན་
ལུགས་ཤེས་ནས་རྩོལ་མེད་རང་གྲོལ་ལྟ་བ་ནི། སེམས་ཅན་ཀུན་གྱི་རྒྱུད་ལ་འབད་མེད་
ལྷུན་གྲུབ་སྐྱེས་གྱུར་ནས།། འདིའམ་བར་དོ་ཡང་ནི་སྤྲུལ་པའི་ཞིང་དུ་བྷུདྡྷ་ཤོག །
འདི་ནི་སྨོན་ལམ་ཀུན་གྱི་རྒྱལ་པོར་ཀུན་བཟང་ང་ཡིས་གསུངས། ཉི་ཟླ་གཟའ་ཡིས་
ཟིན་དང་སྒྲ་དང་ས་གཡོས་བོན་འཁོར་བསྐོར། རྫོགས་ཆེན་རྣལ་འབྱོར་འདིར་སྣང་
སྐུ་ཡི་བཀོད་པ་བསྡུས་པའི་ཚེ།། ཀུན་གྱིས་ངག་ཏུ་བརྗོད་པས་ཐོས་ཀུན་གྲོལ་བ་
377



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ང་ཡིས་བཤད།། བོན་ཀུན་གནས་ལུགས་ཟབ་མོའི་དོན་ནི་སྨོན་ལམ་འདི་ཡིས་
བསྟན།། ཤེས་བྱ་ཆིག་ཆོད་སྨོན་ལམ་འདི་ནི་ཀུན་གྱིས་དབྱངས་སུ་བརྗོད། བོན་
སྒོ་མ་ལུས་དུས་གཅིག་བརྗོད་དང་ཕན་ཡོན་མཉམ་པར་ཐོབ། འདིས་ནི་འཁོར་
བ་མཐའ་ཅན་བྱས་ནས་འཇིག་རྟེན་སྟོང་པར་ཤོག །
འདི་ནི་ཡང་དག་དོན་གྱི་འོག་མིན་གྱི།། མཆོང་གུར་སྨུག་པོ་ཤེལ་གྱི་ཁ་བད་ཅན། ཅིར་ཡང་འཆར་བའི་
གནས་སུ་ཀུན་བཟང་གིས།། རིག་པའི་ཁྱེ་འུ་ཆུང་ལ་དགོངས་པས་བརྒྱུད། རིག་པའི་ཁྱེའུ་ཆུང་ཚད་མེད་འོད་
ལྡན་གྱིས།། རིག་པ་རང་ཤར་བདག་ལ་བཤད་ནས་བརྒྱུད།། བདག་ལ་དད་ལྡན་སློབ་མས་རབ་བསྐུལ་ནས།།
མ་བཅོས་རང་ལུགས་ངང་ནས་ཡི་གེར་བཀོད།། ཅེས་བོན་སྐུའི་སྨོན་ལམ་འདི་ནི་བྱ་བཏང་མཆོག་སྤྲུལ་བསྟན་
པའི་ཉི་མ་དང་། དགེ་བཤེས་ནོར་བུ་རྒྱལ་མཚན་ཅན་གཉིས་ཀྱིས་བསྐུལ་བའི་མོད་ལ། ཤར་རྫའི་བྱ་བྲལ་
བཀྲ་ཤིས་རྒྱལ་མཚན་རིག་པ་རང་ཤར་གྱིས་དགོངས་པའི་ཀློང་ནས་ཀུན་ཏུ་བཟང་པོ་འོད་ཀྱི་སྐུ་ཚོན་གང་
བ་སྤྱན་རེ་རེ་གཟིགས་པ་ཞིག་གིས་གསུངས་པ་བཞིན་དུ་མ་བཅོས་རང་ལུགས་སུ་ཡི་གེར་བཀོད་པས་འགྲོ་
ཀུན་བོན་སྐུའི་རྒྱལ་སྲིད་ཐོབ་པའི་རྒྱུ་འགྱུར་བར་གྱུར་ཅིག ། མངྒལཾ།།
378



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བོན་སྐུའི་སྨོན་ལམ་གཏི་མུག་གཉིད་སྐྱོག་གི་འགྲེལ་བ་
ལུང་གི་ཕྲེང་བ་བཞུགས་སོ།།
༄༅།། ངོ་བོ་ཀ་དག་སྐྱེ་མེད་དབྱིངས་ལ་དུས་གསུམ་མཚོན་བྲལ་སྟོང་པའི་ངང་ལས་
མི་གཡོ་ཡང་།།
རང་བཞིན་ལྷུན་གྲུབ་འགག་མེད་རྩལ་སྣང་འཁོར་དང་འདས་པ་སྒྱུ་མའི་
རོལ་པ་ཅི་ཡང་སྟོན།།
ཐུགས་རྗེ་ཀུན་ཁྱབ་གཉིས་མེད་ཡེ་ཤེས་མཁྱེན་པ་ནང་གསལ་རྟག་ཆད་
ལས་གྲོལ་གདོད་མའི་མགོན།།
རང་རིག་ངང་བཞུགས་ཉག་གཅིག་ཀུན་གསལ་གཞན་དུ་མི་སྣང་
འགྲོ་བའི་བླ་མ་དེ་ལ་འདུད།།
སྐུ་གསུམ་ངོ་བོ་ཚེ་དབང་རི་ཁྲོད་པ།
ཡེ་ཤེས་རྫོགས་པའི་སྐུ་རུ་མངོན་གྱུར་ཀྱང་།།
འགྲོ་བའི་དོན་དུ་ཅིར་ཡང་སྤྲུལ་པའི་སྐུ།།
དུས་ཀུན་འབྲལ་མེད་སྙིང་གི་པདྨོར་རོལ།།
འདི་སྣང་སྒྱུ་མའི་རོལ་པར་གཟིགས།།
ཚེ་དབང་རི་ཁྲོད་ཆེན་པོ་དང་།།
མི་དང་མི་བཞིན་དངོས་སུ་གཏམ།།
37



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བླ་མ་ལུང་བོན་ལྷ་གཉེན་འདུད།།
བོན་སྒོ་བརྒྱད་ཁྲིའི་ཡང་སྙིང་མཆོག།
རྫོགས་པ་ཆེན་པོའི་གདམས་ངག་རྣམས།།
གཞན་གྱི་ཟུར་ཟ་འགོག་པ་དང་།།
རང་སྡེ་ཡིད་ཆེས་སྐྱེ་ཕྱིར་དུ།
རང་ལུང་ཟབ་མོས་བསྟན་པར་བྱ།།
མོས་ལྡན་རྣམས་ཀྱིས་འདི་ལ་གཟིགས།།
དེ་ལ་བོན་སྐུའི་སྨོན་ལམ་གཏི་མུག་གཉིད་སྐྲོག་གི་དོན་ཅུང་ཟད་དགྲལ་བ་ལ།
གདོད་མའི་མགོན་པོ་འོད་མི་འགྱུར་བ་ལ་ཕྱག་འཚལ་ལོ། །ཞེས་པ། གཞི་དང་
དབྱེར་མེད་ཟུང་འཇུག་གི་ཀློང་ལ་ཕྱག་འཚལ་བའོ། །འཁོར་འདས་སོགས་ཤློ་ཀ་
གཉིས་དང་རྐང་པ་གཅིག་གི་དོན་ནི་གཞུང་དོན་བཀྲལ་བས་རྟོགས་པར་བྱའོ།།
དེ་ལ། ཨ་ཨཾ་ཧཱུཾ། གསུམ་ནི། སྐུ་དང་སྦྱར་ན་བོན་སྐུ་དང་། ལོངས་སྐུ་དང་སྤྲུལ་
སྐུ་དང་གསུམ་མོ། །ཡེ་ཤེས་དང་སྦྱར་ན་ཀ་དག་དང་ལྷུན་གྲུབ་དང་ཐུགས་རྗེ་ཀུན་
ཁྱབ་ཀྱི་ཡེ་ཤེས་དང་གསུམ་མོ། །
གཞུང་དོན་ལ་གཞི་ལམ་འབྲས་གསུམ་ལས། དང་པོ་གཞི་ལ་གཉིས། གཞིའི་
ཡིན་ལུགས་དང་། དེའི་ངོས་བཟུང་ངོ་། དང་པོ་ནི། །ང་ནི་ནས༔ རྒྱལ་པོ་སྔ། བློ་
ཀ་གཅིག་དང་རྐང་པ་གཅིག་གི་དོན་ལ། ང་ནི་ཞེས་པ་འཁོར་འདས་མ་བྱུང་བའི་
སྔོན་རོལ་གྱི་ཐོག་མའི་གཞི་སྨོས་པའོ། །འོ་ན་གཞི་དེ་ཅི་ལྟར་ཡོད་ཅེ་ན། ང་མེད་
380



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཅེས་པ་ཅི་ཡང་མེད་ཅེས་པ་ཐ་ཚིག་གོ །འོ་ན་ཆད་ལྟར་འགྱུར་རོ་ཞེ་ན་མི་འགྱུར་
ཏེ་ང་ཡི་ངང་། ཞེས་པ། དེའི་ངང་ལས་འཁོར་འདས་ཐམས་ཅད་བྱུང་ཐིམ་བྱེད་
པའོ། །དེ་ནི་སངས་རྒྱུས་ཡང་མིན་ཏེ། སངས་རྒྱས་ཞེས་པ་དེ་མ་རིག་དང་འཁྲུལ་
པ་སངས་ནས། ཡེ་ཤེས་དང་ཡོན་ཏན་རྒྱས་པ་ཞིག་ལ་བརྗོད་ཀྱང་། འདི་འབད་
ནས་མ་རིག་སངས་པ་དང་ཡེ་ཤེས་རྒྱས་པ་མ་བྱས་ཏེ། མ་བསྒྲུབས་པའི་སངས་རྒྱས་
ཡེ་ནས་ཡོད་པའོ། །དེའི་ཕྱིར་ན་སེམས་ཅན་ཞེས་པའང་མ་བྱུང་སྟེ། འཁྲུལ་པ་དང་
གྲོལ་བ་གཉིས་མེད་མཉམ་པའི་ཀློང་ན་གནས་པས། འཁོར་འདས་མ་བྱུང་བའི་
སྔོན་རོལ་ཏུ་གང་བྱུང་ན་ཐོག་མར་རིག་པའི་རྒྱལ་པོ་ང་བྱུང་བས་ང་སྔའོ།། ཞེས་
པའོ། །དེ་ལ་ལུང་གིས་བསྟན་ན། རྒྱུད་སེང་གེ་སྒྲ་བསྒྲགས་ལས། ང་མེད་ང་ཡི་སྔོན་
རོལ་ཏུ།། སྲིད་པ་གསུམ་ཀྱི་མིང་ཡང་མེད།། འབྱུང་བ་ལྔ་ཡི་མིང་ཡང་མེད།། སངས་
རྒྱས་སེམས་ཅན་མིང་ཡང་མེད།། ཐམས་ཅད་ཀུན་བས་ང་སྔ་བྱུང་།། ཞེས་དང་།
ནམ་མཁའ་སྤྱི་གཅོད་ཀྱི་རྒྱུད་ལས། འཁོར་འདས་ཀུན་གྱི་ཐོག་མ་རུ། ཐོག་མ་རིག་
པའི་རྒྱལ་པོ་སྔ་། ཞེས་འབྱུང་། འོ་ན་དེ་ལྟ་བུའི་གཞིའི་ངོ་བོ་གང་ཞེ་ན། ཡེ་ཁྲི་མཐའ་
སེལ་གྱི་རྒྱུད་ལས། ཨ་ང་ཉིད་གཞི་ཡི་ངོ་བོ་ནི།། ངོ་བོ་གདོད་དག་གསལ་འགྲིབ་མེད།།
གང་ནས་མ་བྱུང་ཅིར་མ་གྲུབ།། སྔར་བྱུང་མ་ཡིན་ཕྱིས་མི་སྐྱེ། བཙལ་བས་མི་རྙེད་
དགག་མི་ཁེགས།། རྒྱུ་ལས་མ་བྱུང་རྐྱེན་མི་འཇིག །གསལ་སྟོང་འོད་གསལ་ཟང་
ཐལ་སྐུ། ཞེས་པའོ། །ཞར་བྱུང་གཞིའི་ཡོན་ཏན་ནམ་མཚན་དཔེ་ནི། ཡེ་ཁྲིའི་ལ་
བཟླའི་བམ་པོ་ལས། ཀྱེ་ཧོ་གཡོ་བ་མེད་པའི་གཞི་ཉིད་ནི། རྒྱ་མཚོ་ཆེན་པོའི་འཇིངས་
ལྟ་བུ།། སྟོང་ཡང་ཁྱབ་བརྡལ་ཆེན་པོར་གནས།། འབྱུང་ཆེན་ནམ་མཁའ་ལྟ་བུའོ། །དག་
ཅིང་གསལ་ལ་མ་འདྲེས་པ།། མེ་ལོང་གཟུགས་བརྙན་ལྟ་བུའོ། །སྣ་ཚོགས་སྐྱོན་བྲལ་
དྲི་མི་འགོས།། པདྨ་ཆེན་པོ་ལྟ་བུའོ། །གཞི་ཉིད་འགྱུར་མེད་གནས་པ་ནི། མི་འགྱུར་
35f



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཡུང་དྲུང་ལྟ་བུའོ། །གཡོ་བསྐྱོད་རྐྱེན་གྱིས་མ་བསྐྱོད་པ། གླང་པོ་རབ་བརྟན་ལྟ་
བུའོ། །ཐམས་ཅད་ཀུན་གྱི་བསྐྱེད་གཞི་པ། རིན་ཆེན་ས་གཞི་ལྟ་བུའོ། །དངོས་སུ་
མི་གནས་ཤུགས་ལས་འབྱུང་།། ཡིད་བཞིན་ནོར་བུ་ལྟ་བུའོ། །རང་གི་ངོ་བོ་གསལ་
ལ་དྭངས།། ཉི་མའི་སྙིང་པོ་ལྟ་བུའོ། །གཞི་ཉིད་རྒྱུན་ཆད་མེད་པར་གནས། ཆུ་བོ་
ཆེན་པོ་ལྟ་བུའོ། །འཕོ་ཞིང་འགྱུར་བ་མེདཔར་གནས། རི་བོ་ཆེན་པོ་ལྟ་བུའོ། །གཅིག་
གི་རང་བཞིན་དུ་མར་སྣང་། མཁའ་ཟླ་ཆུ་ནང་ཤར་ལྟར་རོ། །གཅིག་གིས་དུ་མར་
ཁྱབ་པ་ནི། བྱེད་བཞིན་ཆུ་ལྷུར་ཤར་བཞིན་ནོ། །བོན་ཉིད་བོན་སྐུར་ཤར་བའི་དཔེ།
མེ་ཤེལ་ཉི་མ་ཤར་བཞིན་ནོ། །བོན་ཉིད་བོན་སྐུས་ཁྱབ་པ་ནི།། མར་གྱིས་འོ་མར་
ཁྱབ་པ་བཞིན། བོན་ཉིད་སྙིང་པོར་རིག་པའི་དཔེ། ནམ་མཁའ་ཉི་མ་ལྟ་བུའོ། །མ་
འདྲེས་ཡོངས་སུ་རྫོགས་པའི་དཔེ། ཟ་འོག་གུར་ཁྱིམ་བཀྲམ་ལྟར་རོ། །སྣ་ཚོགས་
གཉིས་སུ་མེད་པའི་དཔེ།། ཤིང་དང་གྲིབ་མ་ལྟ་བུའོ། །གཞི་ལ་རྩལ་འཕྲོ་འདུ་བ་ནི།
རྒྱ་མཚོ་ཆུ་བྲན་ལྟ་བུའོ། །གཞི་ལ་སྐུ་གསུམ་རྫོགས་པ་ནི།། ཉི་མ་འོད་དང་ཟེར་
བཞིན་ནོ། །ངོ་བོ་རང་བཞིན་ཐུགས་རྗེའི་དཔེ། རྨ་བྱའི་སྒོ་ང་ཉི་མ་འམ། ནམ་མཁའ་
སྤྲིན་དང་ཆར་བཞིན་ནོ། །ཡང་ན་མན་ཤེལ་དྭངས་པ་འདྲ།། འཁོར་འདས་ངོ་བོ་
གཅིག་པའི་དཔེ།། སྨན་མཆོག་ག་པུར་ཇི་བཞིན་ནོ། །གནས་ལུགས་སྣང་ཚུལ་སྣ་
ཚོགས་པ།། མེ་ལོང་མར་མེ་ཇི་བཞིན་ནོ། །རིག་པ་ཡེ་ཤེས་གཉིས་བཏེགས་པ།།
གསེར་དང་སེར་པོ་ལྟ་བུའོ། །དོན་རྣམས་ཐམས་ཅད་གཞིར་བཟུང་བ།། ཁྲོ་ཆུས་
བསྡུས་པའི་ལྕགས་ཀྱང་འདྲ། ཐམས་ཅད་དབྱིངས་སུ་སྒྲོལ་བས་ན།། རྒྱ་མཚོ་སྒྲོལ་
བའི་གྲུ་བཞིན་ནོ། །མུན་སྣང་གཉིས་ཀྱི་འབྱུང་ཞི་བ།། ཅེ་སྤྱང་ནག་མོའི་མིག་ལྟ་
བུའོ། །བོན་ཉིད་མ་གཡོས་ངང་དེ་ལ། བོན་སྐུ་གཙོ་ཆེར་མཚོན་པའི་དཔེ།། ཉི་ཤུ་
རྩ་བདུན་གཞི་ལ་བཀབ། ཅེས་གསུངས་སོ། །
382



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གཉིས་པ་ངོས་བཟུང་ནི། ང་ཡི༔ ནས་གཞི་མ་ཡིན། རྐང་པ་གསུམ། འདི་ལ་
ཡེ་ཁྲིའི་བཤད་བཞིའི་འཕྱོངས་ལས། དེ་ལ་གང་ཟག་རིགས་གཉིས་ཏེ། གྲུབ་མཐའ་
རྗེས་སུ་བསྒྲུབ་ཅིང་འཛིན་པའི་གང་ཟག་གི་རིགས་དང་། ལམ་གྱི་རྗེས་སུ་འཛིན་
པའི་གང་ཟག་གི་རིགས་གཉིས་སོ། །ཞེས་པས། དང་པོ་ལ་རིགས་བདུན་ཡོད་དེ།
ཡང་དེ་ཉིད་ལ། སྤྱིར་ཁྱད་པར་ཡང་རྩེ་རྫོགས་ཆེན་གྱི་ལུགས་ཀྱིས་འདོད་ལུགས་
བདུན་ལས་མི་འདའ་སྟེ། གཞི་ལྷུན་གྲུབ་ཏུ་འདོད་པའི་ལུགས་དང་། མ་ངེས་པར་
འདོད་པའི་ལུགས་དང་། ངེས་པ་དོན་གི་དངོས་གཞིར་འདོད་པའི་ལུགས་དང་།
ཅིར་ཡང་བསྒྱུར་དུ་བཏུབ་པར་འདོད་པའི་ལུགས་དང་། ཅིར་ཡང་ཁས་བླང་དུ་
བཏུབ་པར་འདོད་པའི་ལུགས་དང༌། སྣ་ཚོགས་སུ་འདོད་པའི་ལུགས་དང་།
ཀ་དག་ཏུ་འདོད་པའི་ལུགས་དང་བདུན་ལས་མི་འདའ་འོ། །ཞེས་གསུངས།
འདི་དག་སྐྱོན་ཅན་ཏེ་དགག་པར་གསུངས་སོ། །དེ་ལ་བདུན་ལས། དང་པོ་ལྷུན་
གྲུབ་ཏུ་འདོད་པ་དགག་པ་ནི། རྒྱུད་དེ་ཉིད་ལས། ལྷུན་གྲུབ་ཏུ་འདོད་པ་ནི་སྐྱོན་
ཅན་ཏེ། རྒྱུ་ལྷུན་གྱིས་གྲུབ་པའི་དུས་ན་འབྲས་བུ་མ་གྲུབ་པས་སོ། །དེའི་ཉེས་པ་
མེད་དེ། དཔེར་ན་འོ་མ་ལ་མར་ལྷུན་གྱིས་གྲུབ་པ་དང་འདྲའོ་ཞེ་ན། འོ་ན་རྒྱུ་ལ་
འབྲས་བུ་ལྷུན་གྱིས་གྲུབ་བམ་མ་གྲུབ། གྲུབ་ན་འབྲས་བུ་རྒྱུར་སོང་བས་འབྲས་བུ་
ལ་དགོས་པ་མེད་དེ། འབྲས་བུ་སངས་རྒྱས་འཁྲུལ་པར་འགྱུར་རོ། །དེ་ལྟར་ན་གང་
ཟག་གི་འབད་པ་ལ་དགོས་པ་མེད་དོ། །མ་གྲུབ་ན་འབྲས་བུ་གྲུབ་པར་འདོད་པ་
ཉམས་སོ། །ཡང་རྒྱུའི་དུས་ན་གྲུབ་པ་ལ་འབྲས་བུའི་དུས་ན་མ་གྲུབ་བོ་ཞེ་ན།
ལྷུན་གྲུབ་རེས་འཇོག་ཏུ་སོང་བས་ཡོད་མེད་མཐར་ལྟུང་གི་ལྟ་བར་འགྱུར་རོ། །ལྷུན་
གྱིས་གྲུབ་པས་གང་ཡང་མི་ལྟོའོ་ཞེ་ན། ལས་ཙམ་གཞན་དབང་དོན་དམ་དུ་འདོད་
པ་རྣམས་དང་ཁྱད་པར་དུ་མི་རྙེད་དོ། །དེའི་ཕྱིར་རྒྱུ་འབྲས་ཁས་མི་ལེན་པ་མངོན་
383



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སུམ་ལ་བསྙོན་པས་ལུང་རིགས་ཀྱིས་གནོད་དོ། །དེས་ན་དེ་ལྟར་མི་འདོད་དེ།
ངོ་བོ་ཀ་དག་སྟེ་འཁོར་བ་མ་གྲུབ། རང་བཞིན་སྣ་ཚོགས་སུ་ཤར་བས་འདས་པ་
མ་གྲུབ། ངོ་བོ་དེ་རང་བཞིན་གྱིས་གཉིས་སུ་མེད་པས་ཡེ་ནས་འཁྲུལ་མ་མྱོང་བའི་
བདག་ཉིད་དུ་བཞུགས་སོ། །ཞེས་གསུངས། གཉིས་པ་གཞི་མ་ངེས་པར་འདོད་
པ་དགག་པ་ནི། ཡང་དེ་ཉིད་ལས། གཞི་མ་ངེས་པར་འདོད་པ་འདི་ཡང་སྐྱོན་ཅན་
ཏེ། མིང་གིས་མ་ངེས་སམ་དོན་གྱིས་མ་ངེས། མིང་གིས་མ་ངེས་ན་བོན་ལ་དགོས་པ་
མེད་པར་ཐལ། དེ་ཅིའི་ཕྱིར་ན། བོན་ཐམས་ཅད་མིང་ཡིན་པའི་ཕྱིར་རོ། །དོན་
གྱིས་ངེས་པ་མེད་ན། དོན་བོན་ཉིད་ལས་འཁོར་བར་སོང་བས་ན། མེ་ལས་ཆུ་འབྱུང་
བར་ཐལ། མངོན་སུམ་དུ་འདོད་དུ་མི་བཏུབ་པའི་ཕྱིར་རོ། །མིང་ཡིན་པའི་ཕྱིར་
མེ་ལས་ཆུ་སྐྱེ་བ་མི་འགལ་ལོ། །ཞེ་ན། མེ་ལས་ཆུ་སྐྱེ་བ་ཅིས་ ཤེས། མིང་ཡིན་པས་
ཤེས་སོ། །ཞེ་ན། མེ་ལས་ཆུ་མི་སྐྱེ་བ་ཡང་མིང་ཡིན་པས་ཤེས་སོ། །ཞེས་འགོ་
བསྒྲེའོ། །མིང་དོན་མ་ཡིན་པའི་ངེས་མེད་ཅིག་འདོད་ན་ནི། ཕུང་གསུམ་པར་
འགྱུར་རོ། །འདི་ནི་མིང་དོན་གང་དུ་ཡང་མི་ཕྱེ་བས། ཡེ་ནས་མ་སྐྱེས་པའི་བོན་
ཉིད་ལ། ད་སྐྱེ་མི་སྲིད་པའི་གཞིའོ། །ཞེས་གསུངས་སོ། །གསུམ་པ་གཞི་ངེས་པ་དོན་
གྱི་དངོས་གཞིར་འདོད་པ་དགག་པ་ནི། ཡང་ཡེ་ཁྲིའི་བཤད་གཞིའི་འཕྱོངས་དེ་
ཉིད་ལས། གཞི་ངེས་པ་དོན་གྱི་དངོས་གཞིར་འདོད་ན་ནི། རྟོགས་ནས་ངེས་པར་
འདོད་དམ། མ་རྟོགས་ཀྱང་ངེས་པར་འདོད། རྟོགས་ནས་འདོད་ན་གཞིར་མི་
བཏུབ་སྟེ། གཞི་མ་རྟོགས་སྐྱེད་བྱ་སྐྱེད་བྱེད་གཉིས་སུ་བྱུང་བ་ཡིན་པའི་ཕྱིར་
རོ། །འོག་མ་ལྟར་ན་འཁོར་བ་ལས་མ་འདས་པས་ཆད་པའི་སྐྱོན་སྤངས་པར་མི་
ནུས་སོ། །གལ་ཏེ་རྟོགས་མ་རྟོགས་མེད་པའི་ངེས་པ་ཡིན་ནོ། །ཞེ་ན། འཁོར་འདས་
སུས་ཀྱང་བཀག་པས་མི་ཁེགས་པ་མངོན་སུམ་དུ་གསལ་ལོ། །དེ་ལྟར་འདོད་ན་ནི་
384



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
རྟགས་པར་སྨྲ་བ་དང་ཁྱད་པ་མི་རྙེད་དོ། །འདི་ནི་རྟོགས་པ་ངོ་བོ་རང་དག །མ་
རྟོགས་རང་བཞིན་གཉིས་སུ་མེད་པས། ཀ་དག་གི་བོན་ཉིད་ལ་འགྱུར་བ་མེད་
པའོ། །ཞེས་གསུངས་སོ། །བཞི་པ་གཞི་ཅིར་ཡང་བསྒྱུར་དུ་བཏུབ་པ་དགག་པ་ནི།
ཡང་རྒྱུད་དེ་ཉིད་ལས། ཡང་གཞི་ཅིར་ཡང་བསྒྱུར་དུ་བཏུབ་པར་འདོད་པ་ཡང་
སྐྱོན་ཅན་ཏེ། རྟག་ནས་བསྒྱུར་དུ་བཏུབ་བམ། མི་རྟག་ཀྱང་བསྒྱུར་དུ་བཏུབ།
རྟག་ན་བསྒྱུར་དུ་མི་བཏུབ་པས་དམ་བཅའ་ཉམས་ལ། འོག་མ་ལྟར་ན་མི་རྟག་པ་
འདིར་ཡོད་པའི་ས་མེད་པས། གལ་ཏེ་ཡོད་ན་སྐྱེས་ནས་ཡོད་དམ་མ་སྐྱེས་ཀྱང་ཡོད།
སྐྱེས་ནས་ཡོད་ན། རང་ལས་སྐྱེས་སམ་གཞན་ལས་སྐྱེས། རང་ལས་སྐྱེས་ན།
རང་ལས་གཞན་སྐྱེས་སམ། གཞན་ལས་རང་སྐྱེས། གོང་མ་ལྟར་ན་རང་ལས་གཞན་
སྐྱེ་བས་ཐུག་མེད་དུ་འགྱུར་རོ།། གཞན་ལས་རང་སྐྱེ་ན་རྒྱུ་གཅིག་གམ་ཐ་དད།
གཅིག་ན་གཞན་གྱི་དམ་བཅའ་ཉམས། མི་གཅིག་ན་རྒྱུ་འབྲས་འགལ་ཏེ། ཆུ་ལས་
མེ་སྐྱེ་བར་འགྱུར་རོ། །མ་སྐྱེས་ཀྱང་ཡོད་པར་འདོད་ན་བསྒྱུར་དུ་བཏུབ་པར་འདོད་
པའི་དམ་བཅའ་ཉམས། མི་རྟག་པ་མེད་པ་ཡིན་ན་ནི་བསྒྱུར་དུ་བཏུབ་ཅེས་པའི་
དམ་བཅའ་ཉམས། དཔེར་ན་ནམ་མཁའ་ཡང་ཁ་དོག་གཞན་གྱིས་བསྒྱུར་དུ་བཏུབ་
པར་ཐལ་སྟེ། བཏུབ་པ་མིན་ནོ། །རྟག་པ་དང་མི་རྟག་པ་གང་ཡང་མིན་པའི་ངོས་
ནས་བསྒྱུར་དུ་བཏུབ་པོ་ཞེ་ན། ཤེས་བྱ་ཡོད་མེད་ལས་རྒྱབ་ཀྱིས་ཕྱོགས་པའོ། །འདི་
ནི་རྟག་པ་མ་ཡིན་པས་ན་སྟོང་པ་ངོས་བཟུང་དུ་མེད་དོ། །མི་རྟག་པ་མ་ཡིན་པས་
ཤེས་རིག་རང་ངོ་ན་གསལ་ལོ། །ཞེས་གསུངས་སོ། །ལྔ་པ་གཞི་ཅིར་ཡང་ཁས་བླང་
དུ་བཏུབ་པར་འདོད་པ་དགག་པ་ནི། ཡང་བཤད་གཞིའི་འཕྱོངས་དེ་ཉིད་ལས།
གཞི་ཅིར་ཡང་ཁས་བླང་དུ་བཏུབ་པ་ཡང་སྐྱོན་ཅན་དེ། ཡོད་ནས་ཁས་ལེན་ནམ།
མེད་ཀྱང་ལེན་ཡོད་ན་རྟག་པར་ཡོད་ན་ཅིར་ཡང་ཁས་ལེན་པའི་དམ་བཅའ་ཉམས།
385



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མི་རྟག་ཀྱང་ཡོད་ན་ཞེས་པའི་ཚིག་གིས་གསལ་ལོ། །མེད་ཀྱང་ཁས་ལེན་ན་མོ་གཤམ་
ལ་བུ་སྐྱེ་བ་ལ་སོགས་པའི་རིགས་པས་གནོད་དོ། །ཡོད་མེད་མ་ཡིན་པར་འདོད་
ན་ཡང་ཤེས་བྱ་ལ་རྒྱབ་ཀྱིས་ཕྱོགས་སོ། །འདི་ནི་ཡོད་པའི་དངོས་པོར་མ་གྲུབ་པས།
རྒྱུ་མཚན་གང་ཡང་གཏན་ལ་མི་ཕེབས། མེད་པར་ཕྱལ་ལ་མ་ཆད་པས་གསལ་ཟེར་
ཀྱང་རིག་པའི་ངོ་བོ་ལ་ཤར་བའོ། །ཞེས་གསུངས་སོ། །དྲུག་པ་གཞི་སྣ་ཚོགས་པ་
འདོད་པ་དགག་པ་ནི། ཡང་དེ་ཉིད་ལས། གཞི་སྣ་ཚོགས་སུ་འདོད་པ་ནི། སྣང་
བ་ལ་འདོད་དམ་ཤེས་པ་ལ་འདོད། གོང་མ་ལྟར་ན་སྣང་བ་སྣང་ཚུལ་མ་འདྲེས་
པ་བཞིན་དུ། གཞི་ལ་མི་འདྲ་བ་སྣ་ཚོགས་སུ་འབྱུང་བས་ན། སེམས་ཐ་དད་པ་དང་
ཆེ་ཆུང་གྱུར་པ་སྤང་པ་མི་ནུས་པས་མུ་སྟེགས་རིགས་པ་ཅན་པ་དེས། འགྲོ་བ་ལུས་
མི་འདྲ་བའི་ཕྱིར། སེམས་ཀྱང་ཆེ་ཆུང་དང་དབྱིབས་ལ་སོགས་པ་མི་འདྲའོ་ཟེར་
བ་དང་ཁྱད་མེད་དོ། །ཤེས་པ་ལ་འདོད་ན་ཤེས་པ་སྐད་ཅིག་མ་མི་འདྲ་བ་བརྒྱར་
འགྱུར་བ་བཞིན་དུ། གཞི་ཡང་འགྱུར་བས་འབད་པ་ལ་དགོས་པ་མེད་པའོ། །ཡང་
ན་འབད་མི་དགོས་པར་གྲོལ་བར་འགྱུར་རོ། །འདི་ནི་ངོ་བོ་གང་དུ་ཡང་མ་གྲུབ་
པས། ངོ་བོ་མཚན་གཞི་དང་བྲལ་བ་ལ། རང་བཞིན་རང་ཐོག་ནས་གྲོལ་བས་སྤང་
བླང་གང་དུ་ཡང་མ་གྲུབ་པའོ། །ཞེས་གསུངས་སོ། །བདུན་པ་ཀ་དག་ཏུ་འདོད་
པ་དགག་པ་ནི། ཀ་དག་རྐྱང་པར་འདོད་ན་ནི་འཁོར་བ་འབྱུང་བའི་འཁྲུལ་པ་སྐྱེ་
མི་སྲིད་པའི་ཕྱིར། འཁོར་བ་རྒྱུན་མེད་དུ་ཐལ་བ་དང་། ཡང་ན་མ་རིག་པ་དང་
ཡེ་ཤེས་གཉིས་དུས་མཉམ་པར་ཡོད་ན་ཤེས་རྒྱུད་གཉིས་འཆང་དུ་འགྱུར་ལ།
འདོད་ན་རྫོགས་ཆེན་ལས། འགྲོ་ལ་ཤེས་རྒྱུད་གཉིས་མི་འཆང་། རྟོག་གཉིས་ཅིག་
ཆར་འཇུག་མི་སྲིད། ཅེས་པ་དང་འགལ་ལོ། །འདི་ནི་དྲི་མ་ཡེ་ཟད་ལ། སྐྱེ་མེད་
འོད་གསལ་གྱི་རླབས་རང་བྱུང་དུ་ཤར་བས། གང་ཡང་མ་བཀག་པའོ། །
386



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གཉིས་པ་ལ་གཉིས། ལམ་རྗེས་སུ་འཛིན་པ་དང་། གཞི་སྣང་འཆར་ཚུལ་
ལོ། །དང་པོ་ནི། ཡེ་ཁྲིའི་བཤད་གཞིའི་འཕྱོངས་ལས། འདི་ནི་ལམ་རྗེས་སུ་འཛིན་
པའི་གང་ཟག་ལ་དགོངས་པ་ཡིན་ཏེ། གསང་སྔགས་ཀྱི་ལམ་ངོ་ཤེས་པ་གལ་ཆེ་སྟེ།
དེ་མ་ཤེས་ན་གཞི་ལ་སོགས་པའི་ཚིག་ཤེས་ཀྱང་དགོས་པ་མེད་དེ། དཔེར་ན་ཞང་
ཞུང་ཁ་རག་དངུལ་མཁར་མ་མཐོང་བའི་མི་ལ། དེའི་ལོ་རྒྱུས་ཞིབ་པར་བཤད་ཀྱང་
ཐག་ཆོད་པར་མི་སྐྱེའོ། །འདི་ལམ་རྗེས་སུ་འཛིན་པ་རྣམས་ལ་ནི། དེར་འགྲོ་བའི་
ལམ་ངོ་ཤེས་པར་བྱས་ཏེ་ལམ་དུ་ཞུགས་ནས་ཕྱིན་པས་དེར་རྟོལ་བའི་དུས་ན་ལོ་
རྒྱུས་བཤད་མི་དགོས་པར་རྟོགས་ཤིང་ཁོང་དུ་ཆུད་པ་དང་འདྲ་བར། གསང་སྔགས་
ཀྱི་ལམ་མ་ནོར་བར་སྟོན་ནས། གཞིའི་གནས་ལུགས་རྟོགས་ཤིང་ཁོང་དུ་ཆུད་པར་
བྱའོ། ཞེས་དང་། ཡང་དེ་ཉིད་ལས། ད་སྐྱོན་མེད་རང་གཞུང་བསྒྲུབ་པ་བསྟན་
པ་ནི། རེས་ཤིག་ཚིག་གིས་གཏན་ལ་ཕབ་ནས་བསྟན་ན། ངོ་བོ་རང་བཞིན་ཐུགས་
རྗེ་གསུམ་དུ་འདོད་དེ། དེ་ཡང་ངོ་བོ་སྐུར་གནས་ཀྱང་གཟུགས་སྐུའི་འཆར་གཞི་
ཙམ་ལས། སྐུ་ཞལ་ཕྱག་ཏུ་གྲུབ་པ་ནི་མེད་དོ། །རང་བཞིན་གྱི་ངོས་ནས་འོད་དུ་
གནས་ཏེ། ཁ་དོག་རིས་ཅན་དུ་གྲུབ་པ་ནི་མེད་དོ། །ཐུགས་རྗེའི་ཆ་ནས་འཆར་
གཞི་འགག་མེད་དུ་གནས་པས་ཀུན་ལ་ཁྱབ་པའི་ཡེ་ཤེས་སོ། །ཞེས་གསུངས་
།བསྡུས་སོ། །འདི་ངོ་བོ་སྐུར་གནས་པར་བཤད་པ་ནི་རང་བཞིན་གྱི་དབྱིངས་
ཀྱི་ངོ་བོའི་ཆ་ནས་བཤད་པ་སྟེ། དེ་ཉིད་ལས། རང་བཞིན་དང་ཐུགས་རྗེའི་རྩལ་
གཟུགས་སྐུ་གཉིས་སུ་འབྱུང་། ཞེས་པས་སོ། །དེ་དག་གི་ཆ་ནས་རྟག་ཆད་ཀྱི་མཐའ་
ལས་གྲོལ་བ་སྟེ། ཡང་དེ་ཉིད་ལས། ངོ་བོ་སྟོང་པའི་ཆ་ནས་རྟག་པ་མཐར་འཛིན་
པའི་ཕྱོགས་སུ་མ་ལྷུང་། རང་བཞིན་གསལ་བའི་ཆ་ནས་ཆད་པ་མཐར་འཛིན་པའི་
ཕྱོགས་སུ་མ་ལྷུང་། ཐུགས་རྗེ་ཀུན་ལ་ཁྱབ་པའི་ཆ་ནས་རྟག་ཆད་གཉིས་ཀ་དང་
j8z



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ས་ཀ་མ་ཡིན་པའི་ཕྱོགས་སུ་མ་ལྷུང་བའོ། ཞེས་དང་། ཐུགས་རྗེ་ཡེ་ཤེས་ཡིན་
པས་མཁྱེན་པའི་ཆ་མ་འགག་པར་སོ་སོར་གསལ་ལོ། །བྱ་བ་དང་བྱེད་པ་ནི་མེད་
དོ། །ཞེས་གསུངས་སོ། །དེ་གསུམ་པོ་ཡང་ངོ་བོ་གཅིག་པའི་ལྡོག་ཆ་ནས་བཤད་
པ་སྟེ། དོན་ལ་གཞིའི་གནས་ལུགས་འདི་ལྟ་བུ་ཡིན་ཞེས་བརྗོད་དུ་མི་བཏུབ་ཅིང་།
ཕྱི་ནང་བར་གསུམ་གར་ཡང་མེད་པ་ཟང་ཐལ་ལེར་གནས་པ་དེ་ཉིད་འཁོར་འདས་
གཉིས་ཀ་འབྱུང་བའི་གཞི་ཡིན་ཞེས་དམ་བཅའ་བའོ། །གཞིའི་ངེས་ཚིག་ནི། ཡེ་ཁྲི་
མཐའ་སེལ་གྱི་རྒྱུད་ལས། དེ་ལྟར་གནས་པའི་སྙིང་པོ་ལ། འཁོར་དང་མྱ་ངན་འདས་
པ་དང་།། སྣང་སྲིད་བརྟན་གཡོ་ཕྱི་ནང་གི །བོན་རྣམས་མ་ལུས་ཀུན་འབྱུང་བས།།
གང་གི་ངོ་བོ་ཡང་ནི་འཆར།། དེའི་ཕྱིར་གཞི་ཡི་ངེས་ཚིག་གོ །ཞེས་གསུངས་སོ།།
གཉིས་པ་ལ་གསུམ། གཞི་ལས་གཞི་སྣང་འཆར་ཚུལ། ཀུན་ཏུ་བཟང་པོ་གྲོལ་
ཚུལ། མ་རིག་སེམས་ཅན་འཁྲུལ་ཚུལ་ལོ། །དང་པོ་ནི། ང་ཡི༔ ནས། ཤར།
རྐང་པ་གཉིས། མ་བཅོས་གཉུག་མའི་དོན་བསྟན་པ་ལས། གཞི་ཡི་རོལ་པ་རང་
སྟོབས་སུ། སྲོག་ཏུ་གྱུར་པའི་རླུང་གཡོས་པས། རླུང་གི་རང་སྟོབས་འོད་ལྔ་ཤར།
ཞེས་གསུངས་པ་ལྟར། གཞིའི་རྩལ་འགག་པ་མེད་པ་ཀ་དག་བུམ་པ་སྐུའི་རང་བཞིན་
དུ་གནས་པ་ཉིད། སྲོག་རླུང་ཡན་ལག་བཞི་ལྡན་གྱིས་བསྐྱོད་པས་འགག་མེད་ཀྱི་
རྩལ་ལས་ལྷུན་གྲུབ་ཀྱི་གདངས་འོད་ལྔ་ཕྱི་རོལ་ཏུ་ཤར་བ་སྟེ། རྒྱས་པར་ཕྱེ་ན།
སྡེ་སྣོད་མཛོད་ལས་གསེར་གྱི་ཞུན་མའི་ལུང་བཏུས་པ། ཀ་དག་ནམ་མཁའ་སྤྲིན་
དེངས་ལྟ་བུ་ལ། ལྷུན་གྲུབ་སྣང་བའི་འཆར་ཚུལ་བརྒྱད་དུ་ཤར། འདི་ནི་འཁོར་
འདས་འབྱུང་གཞི་ལུང་མ་བསྟན། ཞེས་པའི་དོན་དེའི་ཊི་ཀ་དང་དབྱིངས་རིག་
མཛོད་སོགས་ལས་རྟོགས་པར་བྱའོ། །དེ་ལྟ་བུ་དེ་འཆར་བའི་དུས་གསུམ་ཡོད་དེ།
ཡེ་སངས་རྒྱས་པ་ལས། འཆར་བའི་དུས་ལ་རྣམ་པ་གསུམ་ཡོད་དེ། འཁྲུལ་དུས་
388



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལྷན་སྐྱེས་ཡེ་ཤེས་ཉམས་སུ་མྱོང་། དེ་དུས་ཤར་ཚུལ་གོང་དུ་གསལ་བར་བསྟན།
འཆི་དུས་བོན་ཉིད་བར་དོར་མ་བུ་མཇག དེའི་ཚེ་འཆར་བ་འོག་ཏུ་བར་དོར་བསྟན།
ཚེ་འདིར་འཆར་བ་རྟོགས་ལྡན་རྩེ་ཁ་ཕྱེ། རྩ་མདུད་གྲོལ་བའི་ཡེ་ཤེས་མངོན་སུམ་
འཆར། ཞེས་པའོ། །འཆར་ཚུལ་བརྒྱད་པོ་འདི་རང་མལ་ན་ཐིམ་པའི་ཚུལ་ནི།
གསེར་གྱི་ཞུན་མ་ལས། ཐུགས་རྗེ་ཐུགས་རྗེ་ཉིད་ལ་ཐིམ།། ཉི་མ་ནུབ་པའི་ཟེར་བཞིན་
དུ།། གདུལ་བྱ་འདུལ་བྱེད་རྣམ་པར་དག །འོད་ནི་འོད་ལ་རང་ཐིམ་པས།། ནམ་
མཁའི་གཞའ་ལྟར་གསལ་རིག་མེད།། སྐུ་ནི་སྐུ་ལ་རང་ཐིམ་པས།། གཞོན་ནུ་བུམ་
པའི་སྐུ་བཞིན་དུ།། མཁྱེན་པ་ནང་གསལ་ཉིད་དུ་གནས། ཡེ་ཤེས་ཡེ་ཤེས་ལ་ཐིམ་པས།།
མའི་པང་བུ་ནི་འཇུག་པ་བཞིན། རིག་པ་གཞི་ཐོག་ཉིད་དུ་གྲོལ། གཉིས་མེད་གཉིས་
མེད་ལ་ཐིམ་པས། ཆུ་ལ་ཆུ་ཐིམ་ཅི་བཞིན་དུ། བོན་ཅན་བོན་ཉིད་གཅིག་ཏུ་འདྲེས།།
མཐའ་གྲོལ་མཐའ་གྲོལ་ལ་ཐིམ་པས།། ནམ་མཁའ་ནམ་མཁར་ཐིམ་པ་བཞིན།།
གཡུང་དྲུང་བོན་གྱི་ངང་དུ་གནས།། མ་དག་དག་པ་ཉིད་ལ་ཐིམ། སྦྲ་ཡི་ཆོན་ཐག་
བཏུལ་བ་བཞིན།། འོད་གསལ་ངང་ལ་གཡོ་བ་མེད། དག་པ་ཡེ་ཤེས་སྒོར་ཐིམ་པས།།
སེང་གེས་གངས་རིར་ཟིན་པ་ལྟར། གཡུང་དྲུང་བོན་གྱི་ངང་དུ་གནས།། ཞེས་
གསུངས་སོ། །
གཉིས་པ་ཀུན་བཟང་གྲོལ་ཚུལ་ནི། དེའི་ཚེ༣ ནས། ཤོག །བློ་ཀ་གཅིག་དང་
རྐང་པ་གཉིས། འོད་ལྔ་ཤར་བ་དེའི་ཚེ། ཀུན་ཏུ་བཟང་པོའི་ཤེས་རིག་རྣོན་པོས་
སྐད་ཅིག་ལ་འོད་ལྔ་རིག་པའི་རང་རྩལ་རང་སྣང་བདེན་མེད་དུ་ངོ་ཤེས་ནས།
སྐད་ཅིག་གཉིས་པ་ལ་རང་སར་གྲོལ་ཏེ། དེ་ནི་དང་པོའི་སངས་རྒྱས་བྱོན་པ་སྟེ།
ཡོན་ཏན་རྒྱ་མཚོའི་བདག་ཉིད་དུ་བཞུགས་ཏེ། ལྟ་བ་སྤྱི་གཅོད་ལེའུ་བཅུ་གཉིས་
པ་ལས། དེའི་ཚེ་ཀུན་ཏུ་བཟང་པོ་ཡིས།། དགེ་བ་ཏིལ་ཙམ་མ་བྱས་ཏེ།། ཤེས་རིག་
389



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རྣོན་པོ་ལྷན་ཅིག་སྐྱེས། རང་བྱུང་རིག་པའི་ཡེ་ཤེས་ཤར། རིག་པའི་རྩལ་ཤར་རང་
སྣང་འོདཕྱོགས་མེད་ཤར་བའི་རང་སྣང་དེ། རིག་པའི་རང་རྩལ་ཡིན་པར་རྟོགས།
ཞེས་དང་། རྒྱུད་བུ་ཆུང་བཅུ་གཉིས་ལས། སེམས་ཉིད་རང་བཞིན་འོད་གསལ་
བ།། རྟོགས་པའི་ཤེས་རབ་སྐྱེས་པ་ཡི།། རྟོགས་པའི་ཀུན་བཟང་ཡེ་སངས་རྒྱས།།
ཞེས་གསུངས་སོ། །ཀུན་བཟང་ལའང་ལྡོག་ཆ་ནས་ཕྱེ་ན། འོད་གསལ་སེམས་ཀྱི་
མེ་ལོང་ལས། ཡེ་གནས་ཀྱི་ཀུན་བཟང་ལ་གྲོལ་བའི་ཐ་སྙད་མ་གོས་པའོ། །ལྷུན་
གྲུབ་ཀྱི་ཀུན་བཟང་དེས་རང་སྣང་ཤེས་པས་རང་སར་ཟིན་པའོ། །ཞེས་གསུངས་
སོ། །ཚུལ་དེ་དང་མཐུན་པར་ཁམས་གསུམ་གྱི་སེམས་ཅན་ཐམས་ཅད་ཀྱང་སྣང་
བ་གསུམ་ཤར་བ་གང་གི་ཚེ་ཡང་རིག་པའི་རང་རྩལ་དུ་ངོ་ཤེས་ནས་ཀུན་ཏུ་བཟང་
པོའི་རྒྱལ་ས་ཟིན་པར་ཤོག་ཅིག །ཅེས་པའོ། །
གཉིས་པ་སེམས་ཅན་འཁྲུལ་ཚུལ། གལ་ཏེ༔ ནས། མཉམ་ཤོག །གློ་ཀ་གཉིས།
གཡུང་དྲུང་ཚིག་རྐང་བཅུ་གཉིས་པ་ལས། དེ་མ་ཡིན་ལ་དེར་གཟུང་ནས། གཟུང་
འཛིན་གཉིས་སུ་སྤྱད་པ་ཡིས། མ་རྟོགས་སེམས་ཅན་འཁོར་བར་འཁྱམས། ཞེས་དང།
ལྟ་བ་སྤྱི་གཅོད་ལས། མ་རྟོགས་པ་ཡི་སེམས་ཅན་ནི། མུན་ཁང་སྒྲོན་མེ་ཤི་བ་བཞིན།
ཡུལ་གྱི་རྐྱེན་བྱས་སེམས་ཅན་འཁྲུལ། སྡུག་བསྔལ་འཁྲུལ་པའི་སྣང་བ་ཤར།
འཁོར་འདས་མིང་གི་ཐ་སྙད་བྱུང་། ཞེས་གསུངས་སོ། །སེམས་ཅན་རྣམས་མ་རིག་
གསུམ་དང་རྐྱེན་བཞིས་འཁྲུལ་ཏེ། མ་རིག་གསུམ་ནི་ངོ་བོ་རང་བཞིན་ཐུགས་རྗེ་
གསུམ་ལས་འཁྲུལ་ཏེ། ཡེ་ཁྲིའི་བཤད་གཞིའི་འཕྱོངས་ལས། ངོ་བོས་རྒྱུ་བྱས་པས་
ན་རྒྱུ་བདག་ཉིད་གཅིག་པའི་མ་རིག་པ་ཞེས་བྱུང་། རང་བཞིན་འཁྲུལ་པའི་རྐྱེན་
བྱས་པས་འཕེལ་བ་ལས་ཀྱི་རླུང་ལས་ཁ་དོག་ཅན་དུ་གསལ་བས་ལྷན་ཅིག་སྐྱེས་པའི་
མ་རིག་པ་ཞེས་བྱུང་། ཐུགས་རྗེ་འཁྲུལ་པའི་འབྲས་བུ་བྱ་སྟེ། གཞི་གནས་ཀྱི་ཡེ་ཤེས་
390



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དང་། མཚན་མ་འཛིན་པའི་ཡེ་ཤེས་དང་། ཤེས་བྱ་དང་ཤེས་པས་བསྡུས་པའི་ཡེ་
ཤེས་གསལ་བས་དེ་ཉིད་ལ་ཀུན་ཏུ་བརྟགས་པའི་མ་རིག་པ་ཞེས་བཏགས་ཤིང་དེ་
ཉིད་བྱུང་། ཞེ་གསུངས་པས། ངོ་བོས་རང་ངོ་མ་ཤེས་པའི་ཆ་ནས་འཁྲུལ་པའི་རྒྱུར་
སོང་། རང་བཞིན་འོད་ལྔ་ཤར་བ་ལ་ཤེས་པས་རང་འོད་དུ་མ་ཤེས་པས་འཁྲུལ་
པའི་རྐྱེན་བྱས། ཐུགས་རྗེ་ཡུལ་འོད་སྣང་དང་བློས་གཉིས་སྣང་དུ་ཡུལ་དང་ཡུལ་
ཅན་གཉིས་སུ་རྟོག་པའི་ཆར་སོང་བས་འཁྲུལ་པའི་འབྲས་བུ་ཞེས་བྱའོ། །དེ་ལས་
རྐྱེན་བཞིས་འཁྲུལ་ཚུལ་ནི། རྒྱུད་དེ་ཉིད་ལས། མ་རིག་པ་དེ་གསུམ་འདུས་པ་རྒྱུའི་
རྐྱེན། དཔེར་ན་སྐྱེས་བུའི་བྱད་དང་འདྲ་སྟེ་འཁྲུལ་པའི་རྒྱུར་བྱས། དམིགས་པའི་
རྐྱེན་འོད་ལྔ་མེ་ལོང་དང་
། བཞིན་ཡོད་པ་མེ་ལོང་ནང་དུ་ཤར་བས་འདི་མེ་ལོང་
ངོ་། །འདིའི་ནང་དུ་ཤར་བ་འདི་ནི་བདག་གི་བཞིན་ནོ། །འདི་ཤར་བ་བཞིན་དུ་
བདག་གི་བྱད་ཡོད་དོ་སྙམ་པ་དང་འདྲ་བ། འོད་དང་རིག་པ་བདག་སོ་སོར་འཛིན་
པ་བདག་པོའི་རྐྱེན། དེ་གསུམ་དུས་མཚུངས་པ། མཚུངས་པ་དེ་མ་ཐག་པའི་རྐྱེན་
ཞེས་བྱའོ། །ཞེས་གསུངས་སོ། །བསྡུས་སོ། །དེའང་གོ་བདེ་བར་བརྗོད་ན། མ་རིག་
པ་གསུམ་འཚོགས་པས་འཁྲུལ་པའི་རྒྱུར་བྱས་པས་ན་རྒྱུའི་རྐྱེན་ཞེས་བྱ་སྟེ། སྐྱེས་
བུའི་བཞིན་དང་འདྲ། དམིགས་པའི་རྐྱེན་འོད་ལྔ་བཞིན་གྱི་རྣམ་པར་མེ་ལོང་ནང་
དུ་ཤར་བ་དང་འདྲ། བདག་པོའི་རྐྱེན་འོད་ལྔ་ལ་རིག་པས་རང་གི་རང་འོད་དུ་
མ་ཤེས་པར་གཞན་དུ་གཟུང་བ་སྟེ། མེ་ལོང་ནང་གི་གཟུགས་བརྙན་ལ་སྐྱེས་བུས་
རང་གི་བཞིན་གྱི་རྣམ་པར་ཤར་བ་མ་ཤེས་པར་གཞན་དུ་འཛིན་པ་དང་འདྲ།
དེ་གསུམ་དུས་མཚུངས་པས་མཚུངས་པ་དེ་མ་ཐག་པའི་རྐྱེན་ཞེས་བྱའོ། །དེ་ལྟར་
མ་རིག་པ་གསུམ་དང་རྐྱེན་བཞི་གཅིག་ལ་གཅིག་མཐུད་ཀྱི་ཚུལ་དུ། རང་རང་གི་
སྔར་མའི་ལས་ཀྱིས་ཁམས་གསུམ་དུ་ལུས་བླངས་ནས་འཁྲུལ་པའི་སྡུག་བསྔལ་མཐའ་
39f



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མེད་པ་མྱོང་བ་སྟེ། མུ་མེད་བདལ་པའི་རྒྱུད་ལས། ཏིང་འཛིན་བདེ་ལྟོས་གཟུགས་
མེད་ཁམས། གཡོ་འཁྲུགས་རྐྱེན་གྱིས་གཟུགས་ཁམས་གྲུབ། ཉོན་མོངས་ལས་ཀྱིས་
འདོད་ཁམས་སྨིན།། ཞེས་གསུངས་སོ། །དེ་ལྟར་ཤེས་རིག་དམུན་པོ་དེས། རང་
སྣང་དུ་ངོ་མ་ཤེས་ནས་གཉིས་འཛིན་གྱིས་ལོག་པའི་ལམ་དུ་འཕྱན་པར་གྱུར་ན།
ཞིང་དག་པ་ཛམྦུའི་གླིང་གི་གནས་སུ་དལ་འབྱོར་ཚང་པའི་མིའི་ལུས་རིན་པོ་ཆེ་ཐོབ་
སྟེ། དེའི་ཚེ་བླ་མ་དམ་པ་དག་གི་ཞལ་མཇལ་ནས་དེའི་གསུང་གསང་གི་བདུད་རྩིའི་
བཅུད་མྱོང་ཞིང་། དབང་བཞི་ཟབ་མོས་རང་གི་རྒྱུད་སྨིན་ཏེ་དོན་དམ་ཟབ་མོའི་
དོན་རྟོགས་པ་དང་གྲོལ་བ་མཉམ་དུ་ཤོག་ཅིག །ཅེས་པའོ། །
དོན་གཉིས་
ས་པ་ལམ་ལ་གཉིས་ཏེ། འཁྲིད་ཚུལ་གྱི་འབྲེལ་དགོད་པ་དང་།
ལམ་དངོས་གཏན་ལ་དབབ་པའོ། །དང་པོ་ནི། རྒྱུད་ཡེ་ཁྲི་མཐའ་སེལ་གྱི་བཤད་
གཞིའི་འཕྱོངས་ལས། བླ་མས་སློབ་མ་ལ་གདམས་ངག་འདེབས་པའི་དུས་ན་ངོ་
སྤྲོད་དུ་བསྟན་པའི་ལུགས་དང་། ཁྲིད་ཀྱི་ལུགས་དང་། མགྲོན་པོ་ལ་བརྒལ་བའི་
ལུགས་ཚང་སྤྲུགས་སུ་གདབ་པ་གསུམ་ལས། འདི་ཁྲིད་ཀྱི་ལུགས་སུ་གདབ།
ཅེས་གསུངས་པས། ཁྲིད་ཀྱི་ལུགས་སུ་གདབ་པ་ལ་ངོ་སྤྲོད་པ་ཁྲེགས་ཆོད་དང་ཐོད་
རྒལ་གྱི་གདམས་ངག་ཅར་ཕོག་ཏུ་དབོག་པ་དང་། ཚང་སྤྲུགས་སུ་གདབ་པ་བར་
དོའི་གདམས་ངག་གཉིས་དེའི་ཁོངས་སུ་ཤུགས་ཀྱི་འདུའོ། །གཉིས་པ་ལ་གཉིས་ཏེ།
སྤྱི་དོན། གཞུང་དོན་ནོ། །དང་པོ་ནི། རྫོགས་ཆེན་གྲུབ་མཐའ་ཐམས་ཅད་སེམས་
ཀློང་མན་ངག་གི་སྡེ་གསུམ་ལ་འདུས་ཏེ། རྒྱུད་དེ་ཉིད་ལས། ཚིག་གི་རྫོགས་པ་ཆེན་
པོ་ཡང་། སངས་རྒྱས་ཀྱིས་ཁ་གཏམ་གྱི་ཚུལ་དུ་བཀའ་སྩལ་པ་དང་། ཁ་འཐོར་གྱི་
ཚུལ་དུ་བཀའ་སྩལ་པ་དང་། རྒྱུད་རང་གཞུང་སྡེ་གསུམ་གྱི་ཚུལ་དུ་བཀའ་སྩལ་པ་
གསུམ་ལ་འདུས། དེ་ཡང་ཕྱི་མ་སེམས་སྟེ། ཀློང་སྡེ། མན་ངག་གི་སྡེ་དང་གསུམ་
302



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལའདུས་སོ། །ཞེས་གསུངས་སོ། །དེའང་སེམས་སྡེ་ལ་བདུན་ཏེ། སྣ་ཚོགས་སུ་སྣང་
བ་སེམས་ཡིན་དུ་སྨྲ་བའི་རྫོགས་ཆེན་པ་དང་། འབྲས་བུ་སེམས་ཀྱི་བྱུང་ས་སྨྲ་བའི་
རྫོགས་ཆེན་པ་དང་། གོལ་སྒྲིབ་ལ་བཟླ་བའི་རྫོགས་ཆེན་པ་དང་། གཏན་ཚིག་ཁུངས་
ཇིབ་པའི་རྫོགས་ཆེན་པ་དང་། རང་བྱུང་ཡེ་ཤེས་ཕྱོགས་ལྷུང་མེད་པའི་རྫོགས་ཆེན་
པ་དང་། གང་སྣང་ཡེ་ཤེས་ཀྱི་སྣང་བ་རང་ཤར་བའི་རྫོགས་ཆེན་པ་དང་། སྣང་བ་
རོལ་པ་རྒྱན་དུ་ཤར་བའི་རྫོགས་ཆེན་པ་དང་བདུན་དུ་བཤད་པ་ཡང་། རྒྱུད་དེ་
ཉིད་ལས། སེམས་སྡེ་ལ། སྣ་ཚོགས་སེམས་ཡིན་དུ་སྨྲ་བའི་རྫོགས་པ་ཆེན་པོ་དང་།
གོལ་སྒྲིབ་སེམས་ཀྱི་ལ་བཟླར་སྨྲ་བའི་རྫོགས་པ་ཆེན་པོ་དང་། གློ་རྡེག་ཐལ་འགྱུར་
དུ་སྨྲ་བའི་རྫོགས་པ་ཆེན་པོའོ། །ཞེས་གསུངས་པ་གསུམ་ལ་འདུས་སོ། །ཀློང་སྡེ་
ལ་བཞི་སྟེ། རྒྱུད་དེ་ཉིད་ལས། ཀློང་སྡེ་ལ། དཀར་པོ་ཚོགས་སུ་སྨྲ་བའི་རྫོགས་པ་
ཆེན་པོ་དང་། ཀློང་ཁྲ་བོ་ཁུག་སྨྲ་བའི་དང་། ནག་པོ་ཁ་འབྱམས་སུ་སྨྲ་བའི་དང་
།
སྣ་ཚོགས་ཁ་འབྱམས་སུ་སྨྲ་བའི་རྫོགས་པ་ཆེན་པོའོ། །ཞེས་གསུངས་སོ། །དེ་དག་
དབྱིངས་རིག་མཛོད་ལས་བཤད་པའི་ཀློང་དཀར་ནག་ཁྲ་གསུམ་དང་རབ་འབྱམས་
རྒྱུ་འབྲས་ལ་བཟླ་བའི་རྫོགས་ཆེན་པ་བཞི་དང་དོན་མཐུན་ལ། ནང་དབྱེ་སོགས་
ཀྱང་མཛོད་དེ་ཉིད་ལས་རྟོགས་པར་བྱའོ། །སེམས་སྡེ་དང་ཀློང་སྡེ་གཉིས་མན་ངག་
གི་སྡེ་ལ་འདུས་པ་རྒྱུད་དེ་ཉིད་ལས་བཤད་དོ། །མན་ངག་གི་སྡེ་ལ། རྒྱུད་ཡེ་ཁྲིའི་
བཤད་གཞིའི་འཕྱོངས་དེ་ཉིད་ལས། མན་ངག་གི་སྡེ་ལ་ཁ་གཏམ་དང་། ཁ་འཐོར་
དང་། རྒྱུད་རང་གཞུང་གི་ཚུལ་དུ་བཀའ་སྩལ་པ་དང་གསུམ་ལས། རྒྱུད་རང་གཞུང་
གི་ཚུལ་དུ་བཀའ་སྩལ་པ་ཟབ་པས་དེར་འདུས་སོ། །དེ་ལའང་གབ་པ་མངོན་དུ་
ཕྱུང་བའི་ཚུལ་དུ་བཀའ་སྩལ་པ་དང་། གཏར་ཁ་གེགས་སེལ་གྱི་ཚུལ་དུ་བཀའ་སྩལ་
པ་དང་། ལྟ་སྣང་འགྲེལ་ཚུལ་གྱི་བཀའ་སྩལ་པ་དང་། བཤད་པར་རང་གསལ་གྱི་
303



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དོན་དུ་བཀའ་སྩལ་པ་བཞི་ལས། འདི་བཤད་པ་རང་གསལ་དུ་འདུས། དེ་ཡང་
འཁྲུལ་པ་གཞི་ལ་བཟློག་པའི་མན་ངག་གི་སྡེ་དང་། འཁྲུལ་པ་ལམ་ནས་དེད་པའི་
མན་ངག་གི་སྡེ་དང་། ཐིག་ལེ་རང་གནད་ལ་ཕབ་སྟེ་བཀའ་སྩལ་པ་གསུམ་ལས།
འདི་ཐིག་ལེ་རང་གནད་ལ་ཕབ་སྟེ་བཀའ་སྩལ་པའོ། །དེ་ལ་ཡང་སྙན་རྒྱུད་དང་།
བཤད་རྒྱུད་གཉིས་ལས། འདི་སྙན་རྒྱུད་རིན་པོ་ཆེ་གསང་བ་ཚིག་ཏུ་བསྟན་
པའོ། །བཤད་རྒྱུད་ནི་སྐོར་བཞི་སྟེ། ཕྱི་སྐོར། ནང་སྐོར། གསང་སྐོར། གསང་
བ་བླ་ན་མེད་པ་ཡོངས་སུ་རྫོགས་པའི་སྐོར་ལས། འདི་གསང་བ་བླ་ན་མེད་པའོ། །འདི་
སྙན་རྒྱུད་ཕྱོགས་བཅུའི་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་དགོངས་
པ་འདུས་པ་སྤྱི་རྒྱུད་ཆེན་པོ་ནམ་མཁའ་དཀར་པོ་ཡེ་ཁྲི་མཐའ་སེལ་ལེའུ་བརྒྱ་དང་
དགུ་བཅུ་རྩ་བདུན་པའོ། །ཞེས་གསུངས་སོ། །དེ་དག་གི་དགོངས་དོན་དང་ནང་
གསེས་ཀྱི་དབྱེ་བ་ལ་སོགས་དབྱིངས་རིག་མཛོད་ལས་བསྟན་ཟིན་པ་ལས་རྟོགས་
པར་བྱའོ། །
གཉིས་པ་གཞུང་དོན་ལ་འདི་མན་ངག་གི་སྡེའི་ལུགས་ཀྱི་ལམ་ལ་དབང་པོ་རབ་
འབྲིང་ཐ་གསུམ་ལས། དང་པོ་དབང་རྣོན་ཚེ་གཅིག་ལ་གྲོལ་བའི་ལམ་ལ་གཉིས་ཏེ།
ཡེ་ཁྲིའི་བཤད་གཞིའི་འཕྱོངས་ལས། ད་ནི་རིག་པ་རང་སྣང་གི་བློ་ཅན་རྣམས་ལ་
ཉམས་སུ་ལེན་པའི་དོན་སྟོན་ཏེ། དེ་ལ་གཉིས། ཁྲེགས་ཆོད་དང་། ཐོད་རྒལ་གཉིས་
སོ། །ཁྲེགས་ཆོད་ཀྱིས་སྣང་སྟོང་ཐབས་ཤེས་འབྲེལ་པར་ཉམས་སུ་བླང་བས།
འདི་ཉིད་ལ་རྟོགས་པས། མངོན་སུམ་དུ་སྐད་ཅིག་གིས་གྲོལ་བར་འགྱུར་རོ། །ཞེས་
གསུངས་པས། དང་པོ་ཁྲེགས་ཆོད་ཀྱི་ལམ་ལ་སྤྱི་དང་། བྱེ་བྲག་གཉིས་ལས།
དང་པོ་ལ་གསུམ། སྣང་སྲིད་ཀྱི་བོན་རྣམས་ལ་བྱེད་པ་པོ་མ་གྲུབ་པ་དང་། བྱས་
པའི་བོན་མ་གྲུབ་པ་དང་། རང་བྱུང་གི་རིག་པ་རྟོགས་པའི་སྨོན་ལམ་མོ། །དང་
394



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པོ་ནི། འདི་ལྟར༔ ནས། ཤོག །ཟློ་ཀ་གཉིས་དང་རྐང་པ་གཉིས། འདི་ལྟར་འཁོར་
བ་དང་མྱ་ངན་ལས་འདས་པའི་བོན་འདི་དག་གང་གིས་བྱས་ཞེ་ན། ཀུན་ཏུ་བཟང་
པོ་ང་ཡིས་བྱས་ཞེས་བྱ་སྟེ། ཡེ་ཁྲིའི་ལ་བཟླའི་བམ་པོ་ལས། ང་ནི་ཀུན་གྱི་བྱེད་མཁན་
ཏེ། ང་མེད་བོན་བྱུང་སྙིང་པོ་མེད།། ཅེས་གསུངས་སོ། །འོ་ན་བོན་སྐུ་ཉིད་ལ་བྱེད་
མཁན་ཡོད་དམ་ཞེ་ན་མེད་དེ། ཀུན་ཏུ་བཟང་པོ་རྒྱུ་ལས་མ་བྱུང་རྐྱེན་གྱིས་མ་བསྐྱེད་
ང་ལ་གཞི་དང་རྩ་བ་གང་ཡང་མེད་དེ། ཡེ་ནས་སྟོང་པ་གཞི་མེད་ཆེན་པོར་གནས་ཏེ།
དེ་ཉིད་ལས། ང་ཡིས་ཀུན་བྱས་གཅིག་མ་བྱས།། ང་ལ་བྱེད་མཁན་ཡེ་མེད་པས།།
ང་ནི་ཀུན་གྱི་སྤྱི་མེས་ཡིན།། ཞེས་སོ། །འོ་ན་སྣང་སྲིད་ཀྱི་བོན་རྣམས་དངོས་པོར་
གྲུབ་པས། དངོས་མེད་ལས་དངོས་པོ་ཅན་བྱུང་བ་མི་འཐད་དོ་ཞེ་ན། འདི་དག་
ལ་དངོས་པོ་ཡོད་པ་མ་ཡིན་ཏེ། བོན་སྐུ་གཞི་མེད་ཀྱི་རྩལ་ལས་བོན་ཀུན་འགག་
མེད་དུ་རོལ་པར་ཤར་བ། དཔེར་ན་སྒྱུ་མ་མཁན་གྱི་རྫས་སྔགས་རོལ་པ་ལས་རྟ་
གླང་བསྙོན་མེད་དུ་འཆར་བ་བཞིན་ནོ། །དེའི་ཕྱིར་ན་ཁམས་གསུམ་གྱི་སེམས་ཅན་
ཐམས་ཅད་ཀུན་ཀྱང་ཀུན་བཟང་ང་དང་སྐད་ཅིག་ཙམ་ཡང་འབྲལ་བ་མེད་པས་
ན། ང་ཡི་རང་བཞིན་འདི་རིག་ན་ང་ནི་དང་པོའི་སངས་རྒྱས་ཡིན་པས་ན། གྲོལ་
བར་ངེས་པས་སེམས་ཅན་ཀུན་གྱིས་རྟོགས་པར་ཤོག་ཅིག །ཅེས་པའོ། །གཉིས་
པ་ནི། ཀུན་བཟང༔ ནས། ཤོག །གློ་ཀ་གཉིས་དང་རྐང་པ་གསུམ། དེ་ལྟར་ཀུན་
བཟང་ང་ཡི་བྱས་པའི་བོན་དངོས་པོ་ལྟར་སྣང་བའི་ཕྱི་སྣོད་དང་ནང་བཅུད།
མི་
སྣང་བའི་ནམ་མཁའ་སྟོང་པ་གཉིས་ལ་ཁྱད་པར་ཡོད་པ་མ་ཡིན་ཏེ། གཉིས་ཀ་གང་
ལའང་གདོད་ནས་རང་བཞིན་མ་གྲུབ་སྟེ། འདི་དག་གཉིད་དང་གཉིད་ཀྱི་ཤེས་
པ་གཉིས་རྟེན་ཅིང་འབྲེལ་པ་ལས། འཁྲུལ་སྣང་གི་རྨི་ལམ་རྨི་བ་ཅི་བཞིན་དུ་མེད་
བཞིན་དུ་སྣང་བ་སྲིད་པའི་བོན་གང་ཞིག་དཔེར་ན་ཆུ་དང་འཁྱག་པའི་ངོ་བོ་གཉིས་
པ་
39



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལ་དབྱེ་བ་མེད་པ་བཞིན་དུ་འདི་དང་ཀུན་བཟང་ང་ལ་དབྱེ་བ་མེད་པར་ཡེ་ནས་
རོ་གཅིག་མཉམ་པ་ཉིད་དུ་གནས་པར་ཀུན་ཏུ་བཟང་པོ་ང་ཡིས་གསུངས་ཏེ།
ནམ་མཁའ་གསལ་བྱེད་ཀྱི་རྒྱུད་ལས། བོན་ཉིད་སྐྱེ་མེད་ཀློང་ཉིད་ནས།། སྣང་བ་
སྐྱེ་མེད་འགག་མེད་བྱུང་། སངས་རྒྱས་སེམས་ཅན་དབྱེ་རུ་མེད། ཅེས་སོ། །ཞེས་
གསུངས་པ་དེ་བཞིན་དུ་འདི་ནི་ཀུན་གྱིས་རྟོགས་པར་ཤོག་ཅིག །ཅེས་པའོ། །གསུམ་
པ་ནི། དེའི་ཕྱིར་ ནས། ཤོག །གློ་ཀ་གཉིས་དང་རྐང་པ་གཅིག །དེའི་ཕྱིར་ན་
བོན་ཀུན་ཀུན་བཟང་ང་ཡི་རྩལ་ལས་བྱུང་བས་ན། འཁོར་བ་དང་མྱང་འདས།
སངས་རྒྱས་དང་སེམས་ཅན། དུག་དང་ཡེ་ཤེས། བདེ་བ་དང་སྡུག་བསྔལ་ལ་སོ་
སོར་དབྱེ་བ་མེད་ཅིང་ཐམས་ཅད་ཀུན་བཟང་ང་ཡི་ངང་ལ་མཉམ་པ་ཉིད་དུ་གནས་ཏེ།
རྨད་དུ་བྱུང་བའི་ལུང་ལས། སངས་རྒྱས་སེམས་ཅན་དབྱེ་རུ་མེད། བདེ་སྡུག་དབྱེར་
མེད་བཟང་ངན་མེད། རྒྱུ་འབྲས་ཡེ་ནས་དབྱེར་མི་ཕྱེད།། ཅེས་སོ། །དེ་ལྟ་བུའི་དགག་
སྒྲུབ་དང་བྲལ་བའི་རིག་པ་འདི་ཉིད་ཀུན་ཏུ་བཟང་པོ་ང་ཡིས་བསྟན་ཏེ། ང་ཡིས་
བསྟན་པ་བཞིན་དུ་ཀུན་གྱིས་རྟོགས་པར་ཤོག་ཅིག །ཅེས་པའོ། །
གཉིས་པ་བྱེ་བྲག་ལ་ལྔ་ལས། དང་པོ་ནི། འདི་ལྟར༔ ནས་ ཤོག །ཟློ་ཀ་གཉིས།
ཡེ་ཁྲིའི་བཤད་གཞིའི་འཕྱོངས་ལས། རི་བོ་ཅོག་བཅག་གི་ལྟ་བ་ཞེས་བྱ་བ། དཔེར་
ན་རི་རབ་ཀྱི་རྩེར་ཕྱིན་ན་གླིང་གཞི་དུས་གཅིག་ལ་མཐོང་བ་ལྟར་བོན་ཐམས་ཅད་
ཡེ་གྲོལ་དུ་སྐད་ཅིག་ལ་སལ་གྱིས་རྟོགས་པ་སྟེ། འདི་ལྟར་བོན་རྣམས་ཐམས་ཅད་
ཀུན་ལ་གཞི་དང་རྩ་བ་མེད་བཞིན་དུ་ངང་གིས་ཤར་བ་ལ། ཤར་ཚད་རང་གི་ངོ་
བོ་ཉིད་ཀྱིས་གྲོལ་ཏེ་སྣང་སྲིད་ཀྱི་བོན་རྣམས་མ་བརྟག་མ་དཔྱད་ན་བཀོད་པ་ལེགས་
ཤིང་བདེན་པ་ལྟར་སྣང་ཡང་། བརྟག་ཅིང་དཔྱད་ན་འདི་དག་ཀུན་གྱི་སྲོག་ཏུ་ནམ་
མཁའ་ཞུགས་པས་བདེན་པར་གྲུབ་པ་ཅུང་ཟད་ཀྱང་ཡོད་པ་ངས་མི་བཤད་པས་
396



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཡེ་གྲོལ་ཆེན་པོའི་ལྟ་བ་འདིས་ནི་སེམས་ཅན་ཐམས་ཅད་གྲོལ་བར་ཤོག་ཅིག །ཅེས་
པའོ། །གཉིས་པ་ནི། སྣང་ཞིང་ ནས། ཤོག །གློ་ཀ་གཅིག་དང་རྐང་པ་གཉིས།
སྔ་མ་ལས། རྒྱ་མཚོ་ཅོག་བཅག་གི་སྒོམ་པ་ཞེས་བྱ་བ། སྣང་ཞིང་སྲིད་པའི་བོན་རྣམས་
ཐམས་ཅད་ཀུན་ཀྱང་། དཔེར་ན་རྒྱ་མཚོ་ལ་གཟའ་དང་རྒྱུན་སྐར་བཀྲ་ལམ་མེར་
ཤར་ཡང་དེས་རྒྱ་མཚོ་ལ་གོས་པ་མེད་པ་བཞིན་དུ། འདི་དག་བྱང་ཆུབ་སེམས་ཀྱི་
རྩལ་ལས་བྱུང་ཞིང་སྣང་ཡུལ་ལ་སྣང་ཡང་གཟུང་ཡུལ་ལ་མ་གྲུབ་པ་དོན་ལ་བསལ་
བཞག་དང་བྲལ་བའི་སྒོམ་པ་འདི་ཉིད། ཀུན་བཟང་ང་ཡི་སྨོན་ལམ་གྱིས་ཀུན་གྱིས་
རྟོགས་ནས་གྲོལ་བར་ཤོག་ཅིག །ཅེས་པའོ། །གསུམ་པ་ནི། འཁོར་བ༔ ནས།
ཤོག །བློ་ཀ་གཅིག་དང་རྐང་པ་གཉིས། དེ་ཉིད་ལས། སྣང་བ་ཅོག་བཞག་གི་སྤྱོད་
པ་ཞེས་བྱ་བ། འཁོར་བ་དང་མྱ་ངན་འདས་པའི་བོན་རྣམས་ཀུན་ངོ་བོ་མ་སྐྱེས་
པས་བཞེངས་པ་མེད་ལ། རང་བཞིན་མ་འགག་པས་གཞིར་བཞེངས་པ་
་པ་ཞེས་བྱ་སྟེ།
དོན་དུ་རང་བྱུང་གི་ཡེ་ཤེས་མཐོང་བརྡོལ་བས་སྣང་ཚད་ཡེ་ཤེས་ཀྱི་སྣང་བ་ལས་
གཞན་མེད་དེ། དཔེར་ན་རིན་པོ་ཆེ་གསེར་གླིང་དུ་ཕྱིན་ན་ས་རྡོ་ཡུལ་གསུམ་གསེར་
ལས་མེད་པ་དང་འདྲ་བ་ལ། བོན་ཉིད་གཞིར་བཞེངས་ཀྱི་སྤྱོད་པ་བྱ་བ་ཡིན་ཏེ་
འདི་ནི་སེམས་ཅན་རྣམས་ཀྱིས་རྟོགས་པར་ཤོག་ཅིག །ཅེས་པའོ། །བཞི་པ་ནི།
བོན་སྐུ་ ནས་ཤོག །གློ་ཀ་གཉིས། བོན་གྱི་སྐུ་ང་ཡི་གནས་ལུགས་ལ་ངོ་བོ་ཉིད་དུ་
ནི་བདག་དང་གཞན་ཕྱི་དང་ནང་ཉོན་མོངས་དང་ཡེ་ཤེས་གཉིས་སུ་མེད་ཅིང་།
ཡེ་ནས་རང་སྣང་བདེ་བ་ཆེན་པོའི་ཞིང་ཁམས་ལ་དམ་ཚིག་བསྲུང་བྱ་མ་མཆིས་པས་
བསྲུང་མཚམས་དང་བྲལ་བར་གནས་པ་འདི་ནི་ཡེ་སྲུང་ཆེན་པོའི་དམ་ཚིག་
ཡིན་པར་ཀུན་ཏུ་བཟང་པོ་ང་ཡིས་བཤད་ཅེས་བྱ་སྟེ། དེ་ལ་དབྱེ་ན་ཡེ་ཁྲི་བཤད་
གཞིའི་འཕྱོངས་ལས། མེད་པ་དང་། གཅིག་པུ་དང་། ཕྱལ་བ་དང་
། ལྷུན་གྲུབ་
397



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རྣམས་བསྲུང་ངོ་། །ཞེས་གསུངས་པ་བཞིའོ། །ཁམས་གསུམ་གྱི་སེམས་ཅན་ཐམས་
ཅད་ཀུན་ཀྱང་དམ་ཚིག་སྲུང་མེད་ཆེན་པོའི་དོན་ལ་གནས་པར་ཤོག་ཅིག །ཅེས་
པའོ། །ལྔ་པ་ནི། ད་ལྟའི་ ནས་ཤོག །གློ་ཀ་གཉིས་དང་རྐང་པ་གཅིག །རྒྱུད་དེ་
ཉིད་ལས། རིག་པ་ཅོག་བཞག་གི་འབྲས་བུ་ཞེས་བྱ་བ། དལྟའི་སྣང་སེམས་མ་བཅོས་
པ་རང་ལུགས་སུ་ཡེ་ཤར་ཡེ་གྲོལ་རིག་པ་ཟང་ཀ་མ་འདི་ཉིད་རང་བྱུང་ཡེ་ཤེས་ངོ་
བོ་ཡིན་པས། འདིའི་ངང་དུ་གནས་དུས་སྣང་བ་མ་སྤང་ཀྱང་མཚན་མ་རང་སར་
དག་ཅིང་། ཡེ་ཤེས་མ་བླངས་པ་རང་བཞིན་ངང་གིས་གསལ་ཏེ་གཞུག་མ་འོད་གསལ་
རྒྱུན་ཆད་མེད་པ་འདི་ནི་འབྲས་བུ་ཡེ་ཐོབ་ཆེན་པོ་ཞེས་བྱ་བ་ཀུན་ཏུ་བཟང་པོ་ང་
ཡིས་བཤད་པ་ཡིན་པས་སེམས་ཅན་ཀུན་གྱིས་རྟོགས་པར་ཤོག་ཅིག །ཅེས་པའོ།།
གཉིས་པ་ཐོད་རྒལ་ནི། སོ་སོའི་
ནས། ཤོག །བློ་ཀ་གསུམ། ཡེ་ཁྲི་མཐའ་སེལ་
གྱི་བཤད་གཞིའི་འཕྱོངས་ལས། ཐོད་རྒལ་དུ་ཉམས་སུ་བླང་པ་ལ། དབང་བཞི་
རྫོགས་པར་བྱས་ལ། སྔོན་འགྲོ་དང་། དངོས་གཞི་གཉིས་ལ། སྔོན་འགྲོ་ནི།
འཁོར་འདས་རུ་ཤན་ཕྱེ་བའི་སྤྱོད་པ་གསུམ་བྱ་བ་ནི། ལུས་རུ་ཤན་ཕྱེ་བའི་སྤྱོད་
པ་བྱས་ཏེ། དེའི་རྟགས་ཚད་ལ་དབབ་ནས། ངག་རུ་ཤན་ཕྱེ་བའི་སྤྱོད་པ་བྱས་ཏེ།
དེའི་རྟགས་ཚད་ལ་དབབ་ནས། སེམས་རུ་ཤན་ཕྱེ་བའི་སྤྱོད་པ་བྱའོ། །དེ་དག་གསུམ་
གྱི་དགོས་པ་ནི། མཆོག་གི་དགོས་པ་དང་ཐུན་མོང་གི་དགོས་པ་གཉིས་ལ་དྲུག་ཏུ་
ཤེས་པར་བྱའོ། །དེ་ནས་རྣལ་དབབ་གསུམ་བྱ་སྟེ། ལུས་རྣལ་དུ་དབབ་པའི་ཕུང་
པོ་དང་ཁམས་དང་སྐྱེ་མཆེད་དང་། བྱང་སེམས་རྒྱས་པའི་དགོས་པ་ཡོད། ངག་
རྣལ་དུ་དབབ་པས་བརྗོད་པ་མ་བཅོས་དོན་དུ་འགྱུར་ཞིང་ཚིག་གི་རྟོག་དཔྱོད་ཟད་
པའི་དགོས་པ་ཡོད། སེམས་རྣལ་དུ་དབབ་པས་ཐ་ལམ་གྱི་རྟོག་དཔྱོད་དང་ལུང་
མ་བསྟན་ལས་གྲོལ་བའི་དགོས་པ་ཡོད་དོ། །ཞེས་གསུངས།
398



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གཉིས་པ་དངོས་གཞི་ལ་བཞི་སྟེ། ཡང་རྒྱུད་ཡེ་ཁྲིའི་བཤད་གཞིའི་འཕྱོངས་ལས།
སྔོན་དུ་ལུས་ངག་ཡིད་ཀྱི་གནད་གཟིར་བ་དང་། གནད་རྣམ་པ་གསུམ་ལ་བརྟེན་
ནས་རྣལ་འབྱོར་གྱི་རྒྱུད་ལ་ཇི་ལྟར་བསྟེན་པ་དང་། སྣང་བ་བཞི་ཇི་ལྟར་འཆར་
བ་བསྟན་པ་དང་། མཐའ་རྟེན་གྱི་མན་ངག་བཞིའོ། །ཞེས་གསུངས་པ་ལས།
དང་པོ་ནི། ཡང་དེ་ཉིད་ལས། ལུས་གནད་འདུག་སྟངས་གསུམ་ལས་མི་འདའ་
བར་བྱའོ། །ཞེས་དང་། ངག་གི་གནད་སྨྲ་བ་བཅད། ཅེས་དང་། སེམས་ཀྱི་གནད་
དུས་ཐམས་ཅད་དུ་རིག་པ་མི་ཡེངས་པར་བྱ་བ་གནད་ཡིན་ནོ།། ཞེས་གསུངས་
སོ། །འདི་དག་རྒྱུད་ན་ལག་ལེན་ཞིབ་ཏུ་བསྟན་ཀྱང་ཡི་གེའི་ཁུར་གྱིས་མ་དྲངས་
སོ། །གཉིས་པ་གནད་རྣམ་པ་གསུམ་ནི། འདི་རྒྱུད་ན་གནད་གསུམ་གྱི་ཚིག་སྒྲ་བྱུང་
ཡང་། གནད་བཞིར་བཀྲལ་ཀྱང་མི་འགལ་ཏེ། རྒྱུད་ན་གནད་བཞིར་དངོས་སུ་
གསུངས་པའི་ཕྱིར་རོ། །དེས་ན་ཡང་རྒྱུད་དེ་ཉིད་ལས། འཆར་བྱེད་སྒོའི་གནད་
གཟིགས་སྟངས་གསུམ་དང་མི་འབྲལ་བར་བྱའོ། །འཆར་གཞི་ཡུལ་གྱི་གནད་ཕྱིའི་
དབྱིངས་ནམ་མཁའ་དང་། ནང་གི་དབྱིངས་རྣམ་དག་སྒྲོན་མ་ལ་རིག་པ་གཏད།
རླུང་གི་གནད་རླུང་ཅི་ནས་ཀྱང་དལ་བར་བསྟེན་ཅིང་ཕྱིར་རྒྱང་རིང་པོར་འཕངས་
པ་གནད་ཡིན་ནོ། །རིག་པའི་གནད་ལུ་གུ་རྒྱུད་བརྩོན་དུ་བཟུང་བའོ། །ཞེས་གསུངས་
སོ། །དེ་ལྟར་གནད་གསུམ་དང་གནད་བཞིས་གཟིར་བས། སོ་སོའི་སྙིང་གའི་ཕོ་
བྲང་ཞེས་པ་སྙིང་དབུས་སྟོང་པ་ཁོང་སེང་ཡི་གེ་ཨའི་རྣམ་པ་ཅན་དུ་རང་བྱུང་འོད་
ལྔའི་གུར་ཁང་ནང་ན། རང་གི་རིག་པ་ཀུན་ཏུ་བཟང་པོ་གསལ་རིག་ངར་དང་
བཅས་ཏེ་ལྷང་ངེར་བཞུགས་པ་ལ། དེ་ཡང་ངོ་བོ་སྟོང་པ། རང་བཞིན་གསལ་བ།
ཐུགས་རྗེ་ཀུན་ཁྱབ་གསུམ་དབྱེར་མེད་ཆེན་པོ་གཅིག་ཏུ་གནས་པ་ཉིད། ཕྱི་ནང་
མེད་པར་ཀུན་ལ་ཁྱབ་ཅིང་དངོས་པོ་དང་མཚན་མ་མེད་པར་ཡེ་ནས་གནས་ཤིང་
399



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྐུ་དང་ཡེ་ཤེས་འདུ་འབྲལ་མེད་པར་བཞུགས་ཏེ། དེའང་སྙིང་དབུས་སུ་ཞི་ལྷ་བཞི་
བཅུ་རྩ་ལྔ་དང་། དུང་ཁང་དུ་ཁྲག་འཐུང་ཁྲོ་བོའི་ལྷ་ཚོགས་སྐུ་ཡུངས་འབྲུ་ཙམ་
ལ་སྤྱན་ཕུལ་ཐག་ཙམ་དུ་བཞུགས་ཏེ། དེའང་རྒྱུད་ཀྱི་བཤད་གཞིའི་འཕྱོངས་ལས།
སྐུ་ཡུངས་འབྲུ་ཞེས་པ་ཆ་ཕྲ་བར་རྟོགས་དཀའ་བའི་ཆ་ནས་སྟོན་ལ། སྤྱན་ཕུལ་ཐག་
ཅེས་པ་ཉམས་ལེན་ཕྲ་མོ་ལ་བརྟེན་ནས་ཡེ་ཤེས་ཀྱི་སྣང་བ་རྒྱ་ཆེན་པོ་ལ་དགོངས་
པའོ། །ཞེས་སོ། །གདམས་ངག་ཁ་ཅིག་ཏུ་སྤྱན་ཕུལ་ཐག་ཙམ་བཤད་པ་ནི་སྤྱན་
སྐུ་དེ་དང་འཚམས་པ་ཡོད་ཅེས་བཤད་པ་ཡོད་དེ་རེ་ཞིག་དགོངས་པའོ། །དེ་ལྟ་
བུའི་སྐུ་དང་ཡེ་ཤེས་ཀྱི་སྣང་བ་དེ་དག་གོང་དུ་བཤད་པའི་རྫོགས་པ་ཆེན་པོའི་མན་
ངག་གི་གནད་རྣམས་ལ་བསྟེན་ནས་ཉམས་སུ་བླངས་ན། སོ་སོའི་མིག་རྒྱང་ཞགས་
ཆུའི་སྒྲོན་མའི་སྒོ་ནས་མངོན་སུམ་དུ་མཐོང་བར་འགྱུར་ཏེ། དེའང་འདིར་སྒྲོན་
མ་བཞི་ཅུང་ཟད་བཤད་ན། ཡེ་ཁྲིའི་བཤད་གཞིའི་འཕྱོངས་ལས། རྒྱང་ཞགས་
ཆུའི་སྒྲོན་མ་དང་། ཐིག་ལེ་སྟོང་པའི་སྒྲོན་མ་དང་། ཤེས་རབ་རང་བྱུང་གི་སྒྲོན་
མ་དང་། དབྱིངས་རྣམ་པར་དག་པའི་སྒྲོན་མ་དང་། ཞེས་དང་། ཡང་དེ་ཉིད་ལས།
རྒྱང་ཞགས་ཆུའི་སྒྲོན་མ་ལྟེ་བ་ནས་སྙིང་གར་འབྲེལ། དེ་ནས་མགྲིན་པར་འབྲེལ།
དེ་ནས་གླད་པ་དུང་ཁང་དུ་གཡས་སུ་འཁྱིལ་པའི་རྩ་བཞི་ལས་དབང་པོ་ཡུལ་ལ་
འཆར་བར་བྱེད་པའི་རྩ། རྩ་བ་གཅིག་ལ་རྩེ་མོ་ལྔར་གྱེས་ནས་སྒོ་ལྔ་སོ་སོའི་རྟེན་བྱེད།
དེ་ལས་སྐྱོན་ཡོན་དབང་པོ་དྭངས་བྱེད་ཀྱི་རྩ་ཞེས་པ་ཁ་ཆེ་ལ་རྩ་བ་ཕྲ་བ་བ་མེན་
གྱི་རྭ་ལྟ་བུ། ཡལ་ག་གཉིས་ལ་མིག་འབྲས་ཀྱི་དང་མ་ལ་བརྟེན་ནས། འཁོར་བ་དང་
མྱང་འདས་གཉིས་ཀའི་ཆ་འཛིན་པའི་དཀར་ནག་ཕྱེ་མ་ཆུའི་རང་བཞིན་དུ་བྱུང་
བས་རྒྱང་ཞག་ཆུའི་སྒྲོན་མ་མིག་དངོས་ལ་བྱའོ། །དེ་ལ་བརྟེན་ནས་ཐིག་ལེ་སྟོང་
པའི་སྒྲོན་མ་རྨ་བྱའི་མདངས་ལྟ་བུ་འཆར་རོ། །དེའི་གདངས་དབྱིངས་རྣམ་པར་
400



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དག་པའི་སྒྲོན་མ་ཡི་གེ་ན་རུ་ལྟ་བུ་འཆར་རོ། །དེའི་རྩལ་ཤེས་རབ་རང་བྱུང་གི་སྒྲོན་
མ་ཤེས་པའི་རྩལ་དུ་འཆར་རོ། །སྤྱི་བོ་ཚངས་པའི་བུ་ག་ནས་རིག་པ་རྟོག་མེད་ཀྱི་
སྐུ་དངོས་སུ་འཆར་རོ། །དེ་དག་ལ་བརྟེན་ནས་བོན་ཉིད་མངོན་སུམ་གྱི་སྣང་བ་
ད་ལྟ་རང་དུ་གཏན་ལ་དབབ་ཏུབཏུབ་བོ། །ཞེས་གསུངས་སོ། །སྐབས་འདིར་རིན་
པོ་ཆེའི་མན་ཤེལ་གྱི་བྱུང་ཚུལ་ནི། སྤྱི་རྒྱུད་ཡེ་ཁྲིའི་མཇལ་རེས་བར་མ་ལས། རྫོགས་
ཆེན་ཕྱལ་བར་སོང་བ་དང་། མུ་སྟེགས་པ་ཆད་ལྟར་གོལ་བ་ལ། ཀུན་ཏུ་བཟང་པོའི་
ཐུགས་ཀ་ནས་རིན་པོ་ཆེའི་མན་ཤེལ་གཅིག་འཕྲོས་པ་དེ། རྫོགས་སྐུ་གཡུང་དྲུང་
དཔའ་བོའི་ཕྱག་ཏུ་བབས་ཏེ་རྟོག་པ་བསལ། དེ་ནས་ས་བཅུའི་གཡུང་དྲུང་སེམས་
དཔའ་རྣམས་ཀྱི་ཕྱག་ཏུ་བབས་ཏེ་རྟོག་པ་བསག དེ་ནས་ལྷའི་དབང་པོ་རྒྱལ་བྱིན་
གྱི་ཕྱག་ཏུ་བབས། གྲུབ་པ་ཐོབ་པ་ལྔའི་རྟོག་པ་བསལ། དེ་ནས་སངས་རྒྱས་སྤྲུལ་
སྐུའི་ཕྱག་ཏུ་བབས། གྲུབ་པ་ཐོབ་པ་ལྔའི་རྟོག་པ་བསལ། དེ་ནས་རིན་ཆེན་གངས་
ལ་འཕྲོས། མེ་སྟག་ཡར་བ་བཞིན་ཕྱོགས་མཚམས་ཀུན་ཏུ་འཕྲོས་པས། སྤྲུལ་སྐུ་
རིན་ཆེན་གསུམ་གྱི་ཕྱག་ཏུ་བབས་ཏེ་རྟོག་པ་བསལ། དེ་ནས་བླ་ཆེན་པོར་དྲན་པ་
ནམ་མཁའི་ཕྱག་ཏུ་བབས་ཏེ་རྟོག་པ་བསལ། དེ་ནས་རྗེ་རི་ཁྲོད་པ་ཆེན་པོའི་ཕྱག་
ཏུ་བབས་ཏེ་ཁོང་གི་རྟོག་པ་བསལ། དེ་སྐུ་གསུམ་དང་སྦྱར་ན་ཕྱི་དག་པ་ཟང་ཐལ་
བོན་སྐུ། ནང་གསལ་བ་འོད་ལྔ་སྤྲུལ་སྐུ། འོད་གསལ་བ་ལོངས་སྐུར་ངོ་སྤྲོད། དེ་
ལྟ་བུའི་རིན་པོ་ཆེའི་མན་ཤེལ་འདི། རྒྱུ་འདི་ལས་བྱུང་བྱ་བ་མེད། བཟོ་བོ་མཁས་
པས་བྱས་པ་ལྟ་བུ་མ་ཡིན་པར། རང་བྱུང་གི་དཔེ་བོན་སྐུར་རང་བྱུང་དུ་བྱུང་བ་ཡིན།
དཔེ་འདི་ལ་ཕྱི་ནང་མེད་པ་ལྟར། བོན་སྐུ་ཕྱི་ནང་མེད། མདུན་རྒྱབ་མེད་པ་ལྟར།
བོན་སྐུ་ལ་མདུན་རྒྱབ་མེད། སྟེང་འོག་མེད་པ་ལྟར། བོན་སྐུ་ལ་སྟེང་འོག་མེད།
ཟང་ཐལ་དུ་གནས་པ་ལྟར་བོན་སྐུ་ཟང་ཐལ་དུ་གནས། ཁ་གཏིང་མེད་པ་ལྟར།
451



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བོན་སྐུ་ལ་ཁ་གཏིང་མེད། དེ་རྣམས་དཔེ་ཡིན་ཏེ་ཀུན་ཏུ་བཟང་པོའི་ཞལ་ནས།
སྐལ་ལྡན་ཐུགས་ཀྱི་མེ་ལོང་དག །རིན་པོ་ཆེ་ཡི་མེ་ལོང་འདི། བོན་སྐུ་དངོས་ནི་མ་
ཡིན་ཏེ། འདི་འདྲ་བ་ནི་ཤེས་པར་གྱིས། ཞེས་དང་། མི་འདྲ་བ་ནི་དཔེར་མི་འདོད།
འདྲ་བའི་ཕྱིར་ན་དངོས་མ་ཡིན། ཞེས་གསུངས་སོ། །དེ་ལྟ་བུའི་རིག་པའི་ཡེ་ཤེས།
བོན་སྐུ་ཐིག་ལེ་ཉག་གཅིག །དེ་ཉིད་རང་གི་ཙིཏྟའི་དབུས་ན་གནས་ཏེ། དེ་ཉིད་ལས།
རིག་པ་སེམས་ཉིད་ངོ་བོ་ནི།། ཙིཏྟའི་དཀྱིལ་ན་གནས་པ་ཡིན།། ད་ལྟར་མི་མཐོང་
ལུས་ཀྱིས་བསྒྲིབས། བེམ་རིག་བྲལ་ནས་འོང་བར་བཤད། །ཅེས་སོ། །དེ་ལྟ་བུའི་
མན་ཤེལ་དེ་ཉིད་ཀྱིས། བོན་སྐུའི་གདངས་སམ། སེམས་ཉིད་ཀྱི་རྩལ་ངོ་སྤྲད་དེ།
སེམས་ཉིད་ཀྱི་རྩལ་གང་ཞེ་ན། བཤད་གཞིའི་འཕྱོངས་ལས། འགྲོ་བ་ཞིག་གི་ལུས་ལ་
སྐུ་ན་ལྔ། ཡེ་ཤེས་ན་ལྔ། རིགས་ན་ལྔ། རླུང་ན་ལྔ། ཤེས་རབ་ན་ལྔ། འོད་ན་ལྔ།
རིག་པ་ན་ལྔ རྩན་ལྔ་རུ་གནས་པས། བདེ་གཤེགས་སྙིང་པོས་འགྲོ་བ་ཡོངས་ལ་ཁྱག
ཅེས་གསུངས་སོ། །དེ་དག་གི་ངོས་འཛིན་ཀྱང་རྒྱུད་དེ་ཉིད་ལས། རིག་པའི་ཡེ་ཤེས་
ཐོག་མཐའ་མེད་པར་དུས་ཀུན་ཏུ་སྣང་བས་ཀུན་སྣང་ཁྱབ་པ། འོད་གསལ་བས་
གསལ་བ་རང་བྱུང་། སྐྱོན་གྱིས་མ་གོས་པས་དགེ་ལྷ་གར་ཕྱུགས། མ་འགག་པ་སོ་
སོར་གསལ་བས་བྱེ་བྲག་དངོས་མེད། འོད་གསལ་གྱི་འཕེལ་སྒོ་དང་བཅས་པས་
དགའ་བ་དོན་གྲུབ་སྟེ་སྐུ་ལྔ་དང་། སྐུ་གསུམ་གྱི་གཤེགས་ཤུལ་ཡིན་པས་དེ་བཞིན།
ངོ་བོ་ལ་འགྱུར་ལྡོག་མེད་པས་གཡུང་དྲུང་། ཡོན་ཏན་རྫོགས་པས་རིན་ཆེན།
འཁོར་བའི་སྐྱོན་གྱིས་མ་གོས་པས་པདྨ། དེ་གོམས་པས་ལྷག་མེད་འགྲུབ་པས་ལས་
ཀྱི་རིགས་ཏེ་རིགས་ལྔ་དང་། རིག་པར་སྤྱི་དང་རང་གི་མཚན་ཉིད་ཀྱི་གཟུགས་བརྙན་
གསལ་བས་མེ་ལོང་། སྟོང་གསལ་འགྱུར་བ་མེད་པས་འགྱུར་མེད། བཟང་ངན་
སྤང་བླང་མེད་པས་མཉམ་ཉིད། བྱེ་བྲག་སོ་སོར་རྟོགས་པས་སོར་རྟོགས། རང་
402



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལ་ལྷུན་གྱིས་གྲུབ་པས་བྱ་གྲུབ་སྟེ་ཡེ་ཤེས་ལྔ་དང་། རིག་པ་ལ་ཉོན་མོངས་པས་མ་
གོས་པས་འོད་དཀར་པོ། ཡོན་ཏན་རྫོགས་པས་སེར་པོ། །མ་བཙལ་བཞག་པས་
དམར་པོ། འབད་རྩོལ་མི་དགོས་པས་ལྗང་གུ། སྣ་ཚོགས་ཤར་ཀྱང་ངོ་བོ་འགྱུར་
བ་མེད་པས་མཐིང་ག་སྟེ་འོད་ལྔ་དང་། རིག་པ་ཡེ་ཤེས་དྲོད་དང་མ་བྲལ་བས་མེ་
མཉམ་ཀྱི་རླུང་། འཁོར་འདས་ཀྱི་སྲོག་འཛིན་པས་སྲོག་འཛིན་པའི་རླུང༌།
འཁོར་འདས་དྭངས་སྙིགས་འབྱེད་པས་དྭངས་སྙིགས་འབྱེད་པའི་རླུང་། ཀུན་ལ་
སྙོམས་པར་གནས་པས་ཁྱབ་བྱེད་ཀྱི་རླུང་། འཁོར་བའི་སྲོག་བཅད་ནས་འདས་
པའི་སར་འཕེན་པས་སྙིང་རྗེ་མེད་པ་བསྐལ་པ་ལས་ཀྱི་རླུང་སྟེ་རླུང་ལྔ་དང་།
རིག་པ་ཉིད་རྟོགས་མ་རྟོགས་ལས་འཁོར་འདས་གཉིས་སུ་འབྱེད་པས་འབྱེད་པའི་
ཤེས་རབ་ཐམས་ཅད་རིག་པའི་ངོ་བོ་ལས་མ་འདས་པས་སྡུད་པའི་ཤེས་རབ།
ཀུན་ལ་ཁྱབ་པས་ཁྱབ་བྱེད་ཀྱི་ཤེས་རབ། དེ་ཉིད་ཡེ་ཤེས་ཀྱི་སྐུ་ལ་བརྟེན་ནས་རིག་
པ་ཉིད་མཁར་བསྐྱོད་པས་བསྐྱོད་པའི་ཤེས་རབ། དེ་ཉིད་རྟོགས་ན་འཁོར་བ་ལས་
སྒྲོལ་བས་སྒྲོལ་བའི་ཤེས་རབ་སྟེ་ཤེས་རབ་ལྔ་རུ་གནས་སོ། །ཞེས་གསུངས་སོ། །བསྡུས་
སོ། །ཡང་རིག་པ་ལྔ་ནི། རིག་པའི་ཆ་ནས་བཏགས་པ་མ་རིག་པ་ལས་ལྡོག་པ་མཚན་
ཉིད་འཛིན་པའི་རིག་པ། ལུས་ལ་གནས་དུས་ཤེས་པ་ཐམས་ཅད་ཀྱི་འཆར་གཞིར་
གྱུར་པ་གཞི་འཛིན་པའི་རིག་པ། ངོ་བོ་རང་བཞིན་ཐུགས་རྗེ་གསུམ་དུ་དབྱེར་མེད་
དུ་གནས་པའི་ཆ་ནས་ངོ་བོ་ཉིད་ཀྱི་རིག་པ། བོན་ཉིད་ཀྱི་ངང་ལ་ཕྱམ་གྱིས་སོང་
དུས་སྤྲོས་བྲལ་ནམ་མཁའ་ལྟ་བུ་ཐོད་རྒལ་གྱི་རིག་པ། ལུ་གུ་རྒྱུད་འོད་སྣང་དང་
བཅས་པའི་ཆ་ནས་བཏགས་པ་ལྷག་མཐོང་གི་རིག་པ་སྟེ་ལྔའོ། །རྩ་ལྔ་ནི། རྟེན་
བྱང་ཆུབ་སེམས་ཀྱི་རྩ་དང་བརྟེན་པ་འོད་རྩ་བཞི་དང་ལྔའོ། །དེ་ལྟར་རིག་པའི་བོན་
ཉིད་དང་། ཡེ་ཤེས་ཀྱི་རྩལ་སྣང་དེ་དག་མཐོང་ན་དང་པོའི་སངས་རྒྱས་ཀྱི་ཞལ་
403



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དངོས་སུ་མཐོང་བ་ཡིན་པས་སེམས་ཅན་ཀུན་གྱིས་རིག་པར་ཤོག་ཅིག །ཅེས་པའོ།།
གསུམ་པ་སྣང་བ་བཞི་ཇི་ལྟར་འཆར་ལུགས་བསྟན་པ་ནི། རིག་པ༔ ནས།
གྱུར་ཅིག །བློ་ཀ་གསུམ་དང་རྐང་པ་གཉིས། འདི་ལ་གཉིས། སྣང་བ་བཞིའི་ས་
མཚམས་བཤད་པ། ནང་དབྱིངས་སུ་འཇུག་གམ་ཕྱིར་སྣང་བ་ཚུར་ལྡོག་པའི་ཚུལ་
བསྟན་པའོ། །དང་པོ་ནི། ཡེ་ཁྲིའི་བཤད་གཞིའི་འཕྱོངས་ལས། བོན་ཉིད་མངོན་
སུམ་གྱི་སྣང་བ་ནི། བླ་མས་ལུས་ངག་ཡིད་གསུམ་གྱི་གནད་ཚིག་གསུམ་དུ་བསྡུས་
ནས་བསྟན་པ་དེ་ཉིད་མངོན་སུམ་ཡིན་པས་ཡིད་དཔྱོད་ཚིག་གི་བསྒོམ་པ་དང་བྲལ་
བའོ། །ཡུལ་ནམ་མཁའ་སྟོང་པ་ལ་བོན་ཉིད་མངོན་སུམ་དུ་རྣམ་རྟོག་གང་གིས་ཀྱང་
མ་བསླད་པར་མཐོང་བ་དེ་ཉིད་དོ། །དེ་ལྟར་ཉམས་སུ་བླངས་བས་ཐིག་ལེ་སྟོང་པའི་
སྒྲོན་མ་དང་། རིག་པ་ལུ་གུ་རྒྱུད་འབད་རྩོལ་མེད་པར་ཤར་ནས་འོང་ངོ་། །དེ་ནས་
ཡེ་ཤེས་ལྔའི་མདོག་དང་། དབྱིབས་དང་། ཐིག་ལེ་ལས་སྐུ་དང་བཅས་པ་ཚུན་ཆད་
ནི་ཉམས་གོང་འཕེལ་གྱི་སྣང་བའོ། །དེ་ཡང་ཁ་དོག་ནི་འོད་ལྔ་གྱེན་འགྲེང་དང་།
རྩིབ་ཤར་དང་། གྲུ་ཆད་དང་། རེ་ལྡེའི་རྣམ་པ་དང་། ཡུལ་གྲུ་ཙམ་ལ་སོགས་
པའོ། །དབྱིབས་ནི་མཆོད་རྟེན་བརྩེགས་པ་དང་། པདྨ་སྟོང་ལྡན། མིག་མངས་རིས།
དྲ་བ་འབྲེལ་པའི་ཚུལ་དང་། དྭ་ཕྱེད་པ་ལ་སོགས་པར་སྣང་བ་རྣམས་སོ། །དེ་ནས་
སྐུ་ལྔ་ལྔར་སྣང་བའི་དུས་ནི། དོན་གདོད་ནས་དག་པའི་རིག་པ་ཚད་ལ་ཕེབས་པ་
པ་སྟེ།
དཔེར་ན་བྲེ་ཚད་དང་སྲང་ཚད་ལ་ཕབ་པ་ལྟ་བུའོ། །འདིའི་དུས་ན་རིག་པ་ཚད་
ཕེབས་པས་ཉམས་སུ་མ་བླང་ཀྱང་ཆོག་པའོ། །དེ་ནས་དེ་དག་གི་འཕེལ་བ་ཟད་པས།
སྣང་བའི་ཉམས་མེད་ཅེས་བྱ་སྟེ། གང་དུ་ཡང་སྣང་བའི་ངོ་བོ་མེད་པ་ནི། བོན་ཉིད་
ཟད་པའི་སྣང་བ་ཞེས་ཐ་སྙད་བྱའོ། །དེ་ལྟར་སྣང་བ་བཞི་མཐར་ཕྱིན་པའི་དུས་ན།
སྐལ་ལྡན་དེ་ཟག་པ་དང་བཅས་པའི་ཕུང་པོ་དེ་མི་སྣང་བར་ངེས་པའོ། །ཞེས་
404



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གསུངས་སོ། །མདོར་ན་རིག་པ་ང་ཡི་རྩལ་ལས་ནི། དབྱིངས་ཀྱི་སྣང་བ་འོད་ལྔ་དང་
ཟེར་དང་ཐིག་ལེ་སྟོང་པའི་སྒྲོན་མ་འོད་ཟླུམ། ཐིག་ཕྲན་སུམ་འབྲེལ་ལ་སོགས་པ་
བོན་ཉིད་མངོན་སུམ་དང་། དེ་ནས་དབྱིངས་དང་དབྱིངས་ལས་ཁ་དོག་དང་
དབྱིབས་ཀྱི་སྣང་བ་ནི་བསམ་གྱིས་མི་ཁྱབ་པ་མངོན་སུམ་དུ་འཆར་བ་སྟེ། ཉི་མ་
དང་ཉི་ཟེར་བཞིན་དུ་ནང་གི་རིག་པ་དང་བདག་ཉིད་གཅིག་པའོ། །དེའང་སྐུ་རྐྱང་
ཚུན་ཆད་ཉམས་གོང་འཕེལ་དུ་འདོད་དེ་རྒྱུད་ཚིག་གི་སྐུ་དང་བཅས་པ་ཚུན་ཆད་
ཉམས་གོང་འཕེལ་གསུངས་པས་སོ། །དེ་ནས་སྐུ་ལྔ་ལྔར་ཞེས་པ་ཚོམ་བུའི་སྣང་བ་
ནས་སྣང་བའི་འཕེལ་ཆ་ཟད་པ་རིག་པ་ཚད་ཕེབས་སོ། །དེ་ལྟ་བུའི་སྣང་བ་དེ་དག་
རིག་པའི་གཤིས་ལ་འབད་མེད་ལྷུན་གྲུབ་ཏུ་གནས་པ་ཉིད། འདིར་ལམ་གྱི་སྣང་
བ་ལ་ངང་གིས་ཤར་བ་སྟེ་ཁམས་གསུམ་སེམས་ཅན་མ་ལུས་པ་ཀུན་ཀྱང་དེ་ལྟ་བུའི་
ཡེ་ཤེས་ཀྱི་རྩལ་སྣང་རྒྱས་པར་ཤོག་ཅིག །ཅེས་པའོ། །དེའང་ཟད་པ་ཞེས་པ་ནི་
ཕྱི་ཡུལ་གྱི་འཁྲུལ་སྣང་དང་། ནང་སེམས་དང་སེམས་བྱུང་གི་རྟོག་ཚོགས།
གསང་བ་འོད་གསལ་གྱི་སྣང་བ་ཀུན་སླར་རིག་པའི་གཤིས་ལ་ཐིམ་པ་ལ་ཟད་པའི་
བརྡར་བཏགས་པའོ། །དེའི་དུས་ན་བོན་གྱི་སྐུ་དང་གཟུགས་ཀྱི་སྐུ་སྟེ་སྐུ་གསུམ་དུ་
སྣང་བ་ཡང་། དང་པོའང་རིག་པ་ང་ཡི་རྩལ་ལས་བྱུང་ཞིང་ཐ་མའང་ང་ཡི་གཤིས་
ལ་ཐིམ་ནས་རྟག་ཆད་མཐའ་གྲོལ་གྱི་དོན་ལ་གནས་པ་ལ་འབྲས་བུའི་མཐར་ཐུག་
པའོ། །དེ་ལྟར་ཁམས་གསུམ་གྱི་སེམས་ཅན་ཐམས་ཅད་ཀྱིས་ཀྱང་སྐུ་གསུམ་པོ་རྒྱུང་
ཞགས་ཀྱི་མཐོང་སྒོར་མཇལ་བར་གྱུར་ནས་ལམ་གྱི་སྣང་བར་ཆོད་པར་གྱུར་
ཅིག །ཅེས་པའོ། །གཉིས་པ་ནི། ང་ཡི་ ནས། བརྙེས་ཤོག །གློ་ཀ་བཞི་དང་རྐང་
པ་གཅིག །པོན་སྐུང་ཡི་སྨོན་ལམ་འདི་ཐོས་པ་ཀུན་ཀྱང་། འཁྲུལ་སྣང་གི་དངོས་
པོ་ཀུན་འོད་གསལ་གྱི་ངང་དུ་དེངས། གཟུགས་ཀྱི་ཕུང་པོའང་འོད་ཀྱི་ལུས་སུ་དེངས།
405



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འཁྲུལ་རྟོག་གི་སེམས་ཀྱང་རིག་པའི་ངང་དུ་དེངས་ཏེ། དེ་ལྟར་དེངས་པ་གསུམ་
དུ་བྱུང་བ་ན་བློ་ཟད་བོན་ཟད་ཆེན་པོ་ཞེས་བྱ་བའི། གཡུང་དྲུང་གི་ལུས་འཕོ་བ་ཆེན་
པོའི་སྐུ་ད་ལྟར་གྱི་ལུས་འདི་མ་སྤངས་བའི་ངང་དུ་འོད་ལུས་སུ་བཞེངས་པའོ། །དེ་
བཞིན་དུ་སེམས་ཅན་ཐམས་ཅད་ཡང་གཡུང་དྲུང་གི་སྐུ་རུ་གྲོལ་བར་ཤོག་ཅིག །ཅེས་
པའོ། །དེ་ལྟ་བུ་དེས་དེ་ནས་བཟུང་འཁོར་བ་གནས་ཀྱི་བར་དུ་སྲོག་མེད་པའི་ལུས་
ཡེ་ཤེས་རྫོགས་པའི་སྐུས་འགྲོ་དོན་མཛད་པའི་ཚུལ། རྟགས་ཚད་སྒྲོན་མ་ལས།
འདིའི་དུས་ན་སྐྱེ་བ་ལ་རང་དབང་ཐོབ་པར་འདོད་ན་རང་གི་ལག་པའི་སོར་མོར་
འོད་ཀྱིས་དཀྲིགས་པ་ལ་གཏད་ཅིང་བལྟས་ན་སྣང་བ་དེ་ཀུན་རང་ལོག་སྟེ། སེམས་
ཅན་གྱི་དོན་བྱེད་པས། སེམས་ཅན་སུམ་སྟོང་ལ་རང་གི་རིག་པ་བཅུག་པས།
དེ་ཀུན་འབྱུང་བ་དག་ནས་སངས་རྒྱ་བ་ལ་ཐེ་ཚོམ་མེད་དོ། །དེའི་དུས་ན་རིག་པ་ཉིད་
བེམ་པོ་རྣམས་ལ་བཅུག་ཀྱང་དེ་ཉིད་འགུལ་བ་དང་སྐད་འབྱིན་ནུས་སོ། །འདིས་
འཕོ་བའི་དུས་སུ་རིག་པ་བཅུག་པས་མཚམས་མེད་ལྔ་བྱས་པ་ཡང་། རང་དང་མཉམ་
དུ་འཚང་རྒྱའོ། །ཞེས་གསུངས་སོ། །དེ་ལྟ་བུའི་གཞན་དོན་བསམ་གྱིས་མི་ཁྱབ་པ་
འབྱུང་བར་གྱུར་ནས་འགྲོ་དོན་མཐའ་རུ་ཕྱིན་པར་གྱུར་པའོ། །འཇུག་པ་ལ་རང་
དབང་ཐོབ་པ་ནི། སྐུའི་རྣམ་པ་དེ་ཉིད་ཀྱི་དུས་འདིར་གཞན་དོན་རྒྱ་ཆེར་མི་མཛད་
ན་སེམས་ཅན་སུམ་སྟོང་གྲོལ་བར་མཛད་པའི་མོད་ལ་ན་བུན་ནམ་མཁའ་ལ་ཡལ་
བ་ལྟར་གདོད་མའི་དབྱིངས་སུ་ཐིམ་ནས་སྐུ་དང་ཡེ་ཤེས་འདུ་འབྲལ་མེད་པའི་ཕྲིན་
ལས་ཀྱིས་འཁོར་བ་མ་སྟོངས་ཀྱི་བར་དུ་འགྲོ་དོན་མཛད་པའོ། །དེ་ལྟ་བུའི་བདག་
གཞན་སེམས་ཅན་མ་ལུས་པ་ཐམས་ཅད་ཀྱང་གཞོན་ནུ་བུམ་པའི་སྐུར་བརྙེས་པར་
ཤོག་ཅིག་པའོ།།
བཞི་པ་མཐའ་རྟེན་གྱི་མན་ངག་ནི། ཡེ་ཁྲིའི་བཤད་གཞིའི་འཕྱོངས་ལས།
406



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
མཐའ་རྟེན་གྱི་མན་ངག་ནི། གོང་མའི་རྒྱབ་ཏུ་འདེབས་པའོ། །མི་འགུལ་བ་གསུམ་
ལ་གཞི་བཅའ་བ་དང་། སྡོད་པ་གསུམ་གྱིས་ཚད་བཟུང་ངོ་། །ཐོབ་པ་གསུམ་གྱིས་
གཟེར་གདབ་པའོ། །ཞེས་དང་། གསེར་ཞུན་ལས། གདེང་བཞིས་གྲོལ་ཚད་བསྟན་
པའོ། །ཞེས་པ་བཞི་ལས། དང་པོ་གསུམ་ནི། ལུས་འདུག་སྟངས་ལས་མི་འགུལ་
བས་རྩ་རླུང་རང་དལ། མིག་ལྟ་སྟངས་ལས་མི་འགུལ་བས་སྣང་བའི་འཕེལ་ཚེ།
སེམས་བཟོ་མེད་ལས་མི་འགུལ་བས་དབྱིངས་རིག་ཟུང་དུ་ཆུད་པར་བྱེད་དོ །གཉིས་
པ་གསུམ་ནི། ལུས་བྱ་བ་ལ་མི་གནས་པར་སྡོད་པས་བྱ་བྱེད་རང་སར་དག །རླུང་
རང་དལ་ལ་སྡོད་པས་རྣམ་རྟོག་གཡོ་རྐྱེན་ཟད། སྣང་བ་འགུལ་འཕྲིགས་མེད་པར་
སྡོད་པས་ཞིང་ཁམས་ཚད་ལ་ཕེབས་པར་བྱེད་དོ། །གསུམ་པ་གསུམ་ནི། གསེར་
གྱི་ཞུན་མ་ལས། སྣང་བ་ཉིད་ལ་དབང་ཐོབ་པས།། རྐྱེན་སྣང་ཐམས་ཅད་གྲོགས་
སུ་འཆར།། ཕུང་པོ་ཉིད་ལ་དབང་ཐོབ་པས།། རྡོས་བཅས་མི་སྣང་འོད་དུ་གསལ།།
གསང་བ་རླུང་སེམས་དབང་ཐོབ་པས།། རྣམ་རྟོག་དབྱིངས་སུ་ནུབ་པའོ། །ཞེས་
སོ། །བཞི་པ་གསུམ་ནི། སངས་རྒྱས་ཀྱི་ཡོན་ཏན་ཐོས་ཀྱང་ཐོབ་ཀྱི་རེ་བ་དང་མ་
ཐོབ་ཀྱི་དོགས་པ་གཉིས་ཀ་མེད་པ་སྟེ། རིག་པ་ཡེ་ནས་སངས་རྒྱས་པས། ད་སྐྱུར་
ནས་གྲོལ་དུ་མེད་པར་ཐག་ཆོད་པའོ། །ངན་སོང་གི་སྡུག་བསྔལ་དང་ཚེ་ཚད་ཐོས་
ཀྱང་མི་ལྟུང་བའི་རེ་བ་དང་ལྟུང་གི་དོགས་པ་གཉིས་ཀ་མེད་པ་སྟེ། རང་རིག་ལ་
དམྱལ་བ་གྲུབ་མ་མྱོང་བས་སྡུག་བསྔལ་ཤེས་བྱ་ལ་མི་སྲིད་པའོ། །
གཉིས་པ་དབང་པོ་འབྲིང་བར་དོར་གྲོལ་བའི་སྨོན་ལམ་ནི། གལ་ཏེ༔ ནས།
ཤོག །ཐོ་ཀ་ལྔ། སྤྱིར་བར་དོ་ལ་བཞི་སྟེ། རང་བཞིན། འཆི་ཀ །བོན་ཉིད། སྲིད་
པའི་བར་དོའོ། །དེ་དག་གི་ས་མཚམས་ནི། རྒྱུད་ཡེ་ཁྲིའི་བཤད་གཞིའི་འཕྱོངས་
ལས། རང་བཞིན་གནས་པའི་བར་དོ་ནི། མའི་མངལ་ནས་འཐོན་ནས་འཆི་རྐྱེན་
407



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གྱིས་བཏབ་པ་ཚུན་ཆད་དོ། །དེ་ནས་ཕྱི་དབུགས་ཁྲོག་གི་ཆད་པ་ཚུན་ཆད་འཆི་
ཁའི་བར་དོའོ། །དེ་ནས་ལྷུན་གྲུབ་ཀྱི་སྣང་བ་ཤར་ནས་ཞག་ལྔ་ཚུན་ཆད་བོན་ཉིད་
འོད་གསལ་གྱི་བར་དོའོ། །དེ་ནས་ཕྱི་མའི་མངལ་དུ་ཚུད་པ་ཚུན་ཆད་སྲིད་པའི་
བར་དོའོ། །ཞེས་གསུངས་པས། གལ་ཏེ་ལས་དང་བརྩོན་པ་དམན་ཏེ་ཚེ་འདིར་
གྲོལ་བ་མ་གྱུར་ཚེ་སྣང་མཆེད་ཐོབ་གསུམ་གྱི་འོད་གསལ་ཟིན་ནས་གྲོལ་བ་དང་།
དེར་མ་གྲོལ་ནས་ལུས་དང་སེམས་སུ་སོ་སོར་བྲལ་བར་གྱུར་ན་ནི། དེའི་ཚེ་མངོན་
ཤེས་དྲུག་དང་རྗེས་དྲན་དྲུག་ཤར་བས་རྐྱེན་བྱས་ནས་སུ་བར་དོར་གྲོལ་བའི་མཐུ་
རྙེད་ནས་སེམས་ཅན་ཐམས་ཅད་ཀུན་བཟང་རྒྱལ་ས་ཟིན་པར་ཤོག་ཅིག །དེའི་
ཚེ་ཞི་ལྷ་བཞི་བཅུ་རྩ་ལྔ་དང་ཁྲག་འཐུང་ཁྲོ་བོ་བརྒྱད་ཅུ་ཡང་རང་གི་རིག་པའི་རྩལ་
ལས་ལྷུན་གྱིས་གྲུབ་པ་སྟེ། དེ་ལྟ་བུའི་ལྷུན་གྲུབ་ཆེན་པོའི་དཀྱིལ་འཁོར་འདི་ཡང་
སེམས་ཅན་ཀུན་གྱིས་མཐོང་ནས་ནི་རང་རིག་གི་རྩལ་དུ་ཤེས་པར་ཤོག་ཅིག །དེའི་
དུས་ན་རང་གི་ཟག་བཅས་ཀྱི་གཟུགས་ཀྱི་ཕུང་པོ་ལས་ཀྱང་ཞི་བ་དང་ཁྲོ་བོའི་གདུང་
ཤ་རཱི་རཾ་དང་བ་རཱི་རཾ་དང་ཆུ་རཱི་རཾ་དང་པཉྩ་རཱི་རཾ་དང་ཉ་རི་རཾ་ལྔ་ལྔར་འབྱུང་ནས།
སྒྲ་དང་། འོད་དང་། ས་གཡོས་པ་ལ་སོགས་པས་འགྲོ་བའི་སྣང་བ་འགྱུར་བར་བྱས་
ཏེ། མཐོང་གྲོལ་ཐོས་གྲོལ་དྲན་གྲོལ་གྱིས་སེམས་ཅན་དོན་ཀྱང་མཐའ་ཡས་པར་
ཤོག་ཅིག །ཅེས་པའོ། །
གསུམ་པ་དབང་ཐ་རྣམས་རང་བཞིན་སྤྲུལ་པའི་ཞིང་དུ་སྐྱེ་བའི་སྨོན་ལམ་ནི།
དེ་ནས༔ ནས། ཤོག །བློ་ཀ་གཉིས། བོན་ཉིད་ཀྱི་བར་དོ་དེར་མ་གྲོལ་ན་དེ་ནས་ཡང་
སྲིད་པའི་བར་དོ་ཤར་བ་ངོ་ཤེས་ནས། སྲིད་པ་ཕྱི་མར་མི་འཇུག་པར་རིགས་དྲུག་
གི་གནས་སུ་སྐྱེ་བའི་བག་ཆགས་ཟད་དེ། རང་བཞིན་སྤྲུལ་པའི་ཞིང་ཁམས་སུ་སྤྲུལ་
པའི་སྐུ་རུ་དབུགས་འབྱིན་ཐོབ་ནས་ལོ་ནི་ལྔ་བརྒྱའི་བར་དག་ཏུ། རང་གི་རིག་པ་
408



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བསྐྱེད་ནས་ནི་འཁོར་བར་ཕྱི་མི་ལྡོག་པའི་ས་ནོན་པར་ཤོག་ཅིག །ཅེས་པའོ།།
གསུམ་པ་འབྲས་བུ་ནི། ཚེ་འདིའམ་བར་དོའམ་རང་བཞིན་སྤྲུལ་པའི་ཞིང་
གང་རུང་དུ་ཕྱི་ནང་གི་འཁྲུལ་སྣང་དག་ནས་གདོད་མའི་དབྱིངས་སུ་བཙན་ས་ཟིན་
པ་སྟེ། རྒྱས་པ་རྩེ་མོའི་མཛོད་གཉིས་ལས་རྟོགས་པར་བྱའོ། །དོན་བསྡུ་བ་ནི།
གང་ཞིག༔ ནས། བློ་ཀ་གསུམ། གང་ཞིག་གིས་བོན་སྐུ་ང་ཡི་སྨོན་ལམ་ཟབ་མོ་འདི་
ཉིད་ནི་ཐོས་པ་ཙམ་གྱིས། འཁོར་འདས་ཀྱི་བོན་ཀུན་གྱི་མཚན་ཉིད་དང་ཡིན་ལུགས་
ཤེས་ནས་རྩོལ་མེད་རང་གྲོལ་གྱི་ལྟ་བ་དེ་ནི། སེམས་ཅན་ཀུན་གྱི་རྒྱུད་ལ་འབད་
མེད་ལྷུན་གྲུབ་ཏུ་སྐྱེས་པར་གྱུར་ནས་ནི། ཚེ་འདིའམ་བར་དོའམ་ཡང་ན་ནི་ཕྱི་མར་
རང་བཞིན་སྤྲུལ་པའི་ཞིང་ཁམས་སུ་སྐྱེས་ནས་སངས་རྒྱས་པར་ཤོག་ཅིག །སྨོན་
ལམ་འདི་ནི་བོན་ཕྱི་ནང་གསང་གསུམ་གྱི་སྨོན་ལམ་ཀུན་གྱི་རྒྱལ་པོ་རུ་ཀུན་བཟང་
ང་ཡིས་གསུང་པས། འདི་ནི་ཉི་ཟླ་གཟའ་ཡིས་ཟིན་པའི་དུས་དང་། སྒྲ་ཆེན་པོ་གྲགས་
པའི་དུས་དང་། ས་གཡོས་པའི་དུས་དང་། བོན་གྱི་འཁོར་ལོ་བསྐོར་བའི་དུས་དང་།
རྫོགས་པ་ཆེན་པོའི་རྣལ་འབྱོར་གང་ཞིག་འདིར་སྣང་སྐུ་ཡི་བཀོད་པ་བསྡུས་ནས་
སངས་རྒྱས་པའི་ཚེ་ན། ཀུན་གྱི་ངག་ཏུ་བརྗོད་པས་སྨོན་ལམ་ཐོས་པ་ཀུན་ཀྱང་གྲོལ་
བར་ཀུན་བཟང་ང་ཡིས་བཤད་དོ། །བོན་ཀུན་གྱི་ངོ་བོ་ཉིད་ཀྱི་གནས་ལུགས་ཟབ་
མོའི་དོན་ནི་སྨོན་ལམ་འདི་ཡིས་བསྟན་ཏེ་ཤེས་བྱ་ཐམས་ཅད་སྟོང་པ་ཉིད་དུ་ཚིག་
ཆོད་དུ་ཆོད་པས་ན། སྨོན་ལམ་འདི་ནི་ཀུན་གྱིས་དབྱངས་སུ་བརྗོད་པས། བོན་
སྒོ་བརྒྱད་ཁྲི་བཞི་སྟོང་ཡང་དུས་གཅིག་ལ་བརྗོད་པ་དང་ཕན་ཡོན་མཉམ་པར་ཐོབ་
པར་འགྱུར་རོ། །དེ་ལྟར་ན་སྨོན་ལམ་འདིས་ནི་འཁོར་བ་མཐའ་མེད་པ་ཡང་མཐའ་
ཅན་དུ་བྱས་ནས་འཇིག་རྟེན་གྱི་ཁམས་སྟོང་པར་ཤོག་ཅིག །ཅེས་པའོ། །མཐའི་
ཟློ་ཀ་གཉིས་དང་མཛད་བྱང་སོགས་ནི་རྟོགས་སླའོ།།
40



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཚུལ་འདི་སྔར་ཐོག་བསྟན་དང་འགྲོ་བ་ལ།།
ཕན་པའི་བསམ་པས་བསྐུལ་ནས་དབྱིངས་རིག་མཛོད།།
སེམས་ཕྲན་བསྒྲགས་གསུམ་སྙན་བརྒྱུད་སྐོར་བཞི་སོགས།།
མན་ངག་མཐར་ཐུག་ཀུན་གྱི་བཅུད་ཕྱུང་ནས།།
ལེའུ་བཅུ་ཕྲག་གཉིས་དང་གཅིག་བཀོད་ཚེ།
ཀུན་བཟང་དགོངས་པའི་བཅུད་དྲིལ་རྫོགས་ཆེན་སྙིང་།
ཡེ་ཁྲི་མཐའ་སེལ་ནམ་མཁའ་དཀར་པོའི་རྒྱུད།།
ལེའུ་བརྒྱ་དང་དགུ་བཅུ་རྩ་བདུན་པ།།
བམ་པོ་ལྔ་ལ་སྐོར་དོན་སུམ་ཅུ་གཉིས།།
འཕྱོངས་ནི་ཉི་ཤུ་རྩ་ལྔའི་བདག་ཉིད་ཅན།།
དཔེ་ཧྲུལ་གསེབ་ཏུ་ཡིབ་ནས་མཇལ་མ་བྱུང་།།
ཕྱིས་སུ་གངས་ཅན་བོད་ཀྱི་སྟོད་ཕྱོགས་སུ།།
དཔེ་གཅིག་བཞུགས་པ་གཏེར་ཐོན་ཚུལ་བཞིན་དུ།།
ཁོ་བོ་ཤར་རྫའི་བྱ་བྲལ་མངྒ་ཡི།།
ལག་ཏུ་བྱོན་ཚེ་སྟོང་གསུམ་གསེར་ཕྱེས་བཀང་།
དེས་ཀྱང་མི་མཚོན་དགའ་དད་ཡིད་སྤྲོ་ནས།།
410



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
རྒྱུད་ཀྱི་བཤད་གཞིའི་འཕྱོངས་ལས་ལུང་བསྡུས་ཏེ།།
བོན་སྐུའི་སྨོན་ལམ་གཞུང་དོན་བཀྲལ་ནས་བཀོད།།
དེ་བའི་དགེ་བ་མཁའ་ཁྱབ་མ་རྒན་འགྲོ།།
རྣམ་མཁྱེན་གོ་འཕང་ཐོབ་ཕྱིར་ཡོངས་སུ་བསྔོ།།
དེ་བརྟེན་བསྟན་པའི་སྙིང་པོ་རྫོགས་པ་ཆེའི།།
བསྟན་པ་ཉི་ཤར་བཞིན་དུ་རབ་དར་ནས།།
ས་གཞིའི་རྡུལ་ལྷག་སེམས་ཅན་དོན་གྲུབ་ཅིང་།།
འཁོར་བ་སྟོངས་པའི་རྐྱེན་དུ་འདི་གྱུར་ཤོག །
ཅེས་སྤྱིར་རྒྱུད་ཆེན་མོ་འདི་ཉིད་དང་པོ་མཇལ་བ་དང་དུས་འཛམ་དུ་ཧོར་སེར་གྱི་བསྟན་སྦྱིན་ཆེན་པོ་
གར་རྒྱའི་བསྟན་འཛིན་ ཕུན་ཚོགས་ནས་གཡུང་དྲུང་བོན་སྤྱི་ལ་འཆད་རྩོམ་གྱི་འཁོར་ལོ་རྒྱ་ཆེན་པོ་བསྐོར་
དགོས་ཚུལ་ཡང་ཡང་བསྐུལ་བའི་ཕྱིར་རྟེན་འབྲེལ་དུ་བརྟགས་ན་ས་ཤར་རྫའི་བྱ་བྲལ་རིག་པ་རང་ཤར་གྱིས་
བྲིས་པ་དགེའོ། །ཐ་ཚན་མུ་ཙུག་སྨྲར་རོ། །



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སངས་རྒྱས་ཀྱིས་གསུངས་པའི་ཕར་ཕྱིན་ཐེག་པའི་
ལུགས་ཀྱི་འབུམ་སྡེ་བཞིའི་ཆོ་གའི་རྣམ་འགྲེལ་
ཉི་འོད་གཞོན་ནུ་བཞུགས་སོ།།
༄༅། ། དད་པའི་འདབ་བརྒྱ་བཞད་པའི་གེ་སར་ཅན།།
མོས་པའི་ཡིད་ཀྱི་བསེར་བུས་རབ་བསྐྱོད་དེ།།
གུས་པས་ལུས་ཀྱི་ཕྱག་གིས་ལེགས་མཆོད་པའི།།
དམུ་སྲས་པདྨའི་གཉེན་དེས་བདེ་ལེགས་སྩོལ།།
གང་དེས་ཞལ་གསུངས་ས་གཞིའི་རྡོས་ལྷག་ལས།།
ཕར་ཕྱིན་ཐེག་པའི་ལུགས་ཀྱི་འབུམ་སྡེ་བཞིའི།།
ཆོ་གའི་རྣམ་འགྲེལ་ཉི་འོད་གཞོན་ནུ་སྤེལ།།
སྲས་བཅས་རྒྱལ་བས་བདག་ལ་གནང་བ་སྩོལ།།
བདེ་གཤེགས་གསུང་རབ་དགོངས་དོན་ཉིད།།
བརླིང་ཞིང་རྟོགས་དཀའི་གནས་གྱུར་ཀྱང་།
རང་དང་གཞན་ལ་ཕན་ཕྱིར་དུ།།
ཅུང་ཟད་བཤད་འདིར་གཟིགས་པར་མཛོད།།
དེ་ལ་འདི་ཕུན་སུམ་ཚོགས་པ་ལྔ་ལྡན་གྱིས་བཤད་དེ། གང་ཞེ་ན། གནས་ཕུན་
སུམ་ཚོགས་པ་རི་རྒྱལ་ལྷུན་པོའི་ཕོ་བྲང་། འོད་ཀྱི་ལྷ་རི་སྤོ་མཐོན་གྱི་རྩེ་མོ་ན།
412



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སྟོན་པ་ཕུན་སུམ་ཚོགས་པ་བདག་ཅག་གི་སྟོན་པ་རྣམ་མཁྱེན་ཡང་དག་པ་རྫོགས་
པའི་སངས་རྒྱས་རྒྱལ་བ་གཤེན་རབ་མི་བོས། དུས་ཕུན་སུམ་ཚོགས་པ་བསྐལ་བཟང་
སྒྲོན་མེ་ཅན་གྱི་བསྐལ་པ། མི་རྣམས་ཚེ་ལོ་བརྒྱ་ཐུབ་པའི་དུས་ན། འཁོར་ཕུན་སུམ་
ཚོགས་པ་གཡུང་དྲུང་སེམས་དཔའ་ལྔ་སྟོང་ལྔ་བརྒྱ། འཁོར་གྱི་དམ་པ་སུམ་བརྒྱ་
དྲུག་ཅུ། ལྷ་མོ་བརྒྱད་ཁྲི་བཞི་སྟོང་། དེ་དག་ནང་ནས་ཀྱང་ཡེ་ཤེས་ཀྱི་རྩལ་དང་
ལྡན་པའི་གཡུང་དྲུང་སེམས་དཔའ་ཆེན་པོ་བཞི་ལ་སོགས་ལ། བོན་ཕུན་སུམ་ཚོགས་
པ་འབུམ་སྡེ་ཆེན་པོ་ལྔ་ལ། གླེགས་བམ་སུམ་བརྒྱ་དྲུག་ཅུ་གཏན་ལ་ཕབ་ནས་གསུང་།
འབུམ་སྡེ་ལྔ་ནི། དབང་སྒྲོན་ལས། དགེ་རྒྱས་འབུམ་དང་རྣམ་དག་འབུམ།། ལམ་
འབུམ་དོན་འབུམ་ཁམས་བརྒྱད་འབུམ།། ཞེས་པའོ། །དེ་དག་ལས་འདིར་འཆད་
བྱ་ནི། དགེ་འབུམ་དང་། འདུལ་འབུམ་དང་། དོན་འབུམ་དང་། ལམ་འབུམ་
དང་བཞིའི་ཆོ་གའི་དོན་ཅུང་ཟད་བཤད་དེ། དེ་དག་ཀྱང་གཡུང་དྲུང་ཡན་ལག་
དགུ་དགུས་གཏན་ལ་དབབ་དགོས་ཏེ། འབུམ་ལས། འབུམ་སྡེ་ཆེན་པོ་བཞི་ལ་
འཇུག་པའི་ཆོ་ག །སྐྱབས་འགྲོ་དང༌། གསོ་སྦྱོང་དང༌། སེམས་བཟུང་དང་།
སེམས་བསྐྱེད་དང་བཞི་གང་ཡང་། གཡུང་དྲུང་ཡན་ལག་དགུ་དགུས་འཆད་པ་ཡིན།
ཞེས་གསུངས་སོ། །
དེ་ལས་དང་པོ་སྐྱབས་སུ་འགྲོ་བ་ལ་གཉིས་ཏེ། རང་བཞིན་གཏན་ལ་དབབ་
པ་དང་། ཆོ་ག་དངོས་ཀྱི་ཚིག་དོན་དགྲོལ་བའོ། །དང་པོ་ལ་གཡུང་དྲུང་གི་ཡན་
ལག་དགུས་བསྟན་པ་སྟེ། རྟེན་དང་། ཡུལ་དང་། གནས་དང་། ཐབས་དང་།
ཚུལ་དང་། དོན་དང་། བསླབ་བྱ་དང་། ཕན་ཡོན་དང་། འབྲས་བུའོ། །དང་པོ་
སྐྱབས་སུ་འགྲོ་བའི་རྟེན་ནི་མཐའ་ཡས་པའི་སེམས་ཅན་ཐམས་ཅད་ལ། ཁྱད་པར་
དལ་བ་བརྒྱད་དང་འབྱོར་པ་བཅུ་ཚང་བའི་མིའི་ལུས་རྟེན་དང་
། ཡང་ཁྱད་དེ་ཡང་
413



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འཁོར་བའི་འཇིགས་པ་ཆེན་པོ་ལ་སྐྲག་པའི་བློ་གཏིང་ནས་སྐྱེས་པ་དེའོ། །གཉིས་
པ་སྐྱབས་སུ་འགྲོ་བའི་ཡུལ་ནི། སངས་རྒྱས་བོན་དང་སེམས་དཔའ་གསུམ་སྟེ།
ཆོ་ག་ལས། སྐུ་ལྔ་ཡེ་ཤེས་ལྔ་ཡི་མངའ་བདག་སངས་རྒྱས་ལ་སྐྱབས་སུ་མཆིའོ། །ཚད་
གསུམ་བདེན་པ་གཉིས་ཀྱི་རང་བཞིན་བོན་ལ་སྐྱབས་སུ་མཆིའོ། །ས་གསུམ་སྤངས་
རྟོགས་ལམ་གྱི་སྣ་འདྲེན་སེམས་དཔའ་ལ་སྐྱབས་སུ་མཆིའོ། །ཞེས་པའོ། །གསུམ་
པ་གནས་ནི། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དང་། ཁྱད་པར་
དཔོན་གསས་བླ་མ་དམ་པ་བཞུགས་པའི་མདུན་དུ་ཅི་འབྱོར་གྱི་དངོས་དང་ཡིད་
སྤྲུལ་གྱི་མཆོད་པ་ཆེན་པོ་ཕུལ་ཏེ། སྐྱབས་འགྲོའི་སྡོམ་པ་བླངས་ནས་ཕྱིས་མི་འདའ་
བའི་དམ་འཆའ་བའོ། །བཞི་པ་ཐབས་ནི། དཀོན་མཆོག་གསུམ་ལ་འཁོར་བའི་
འཇིགས་པ་ཆེན་པོ་ལ་སྐྱབས་པའི་མཐུ་ཡོད་པ་ལ་ཡོད་པར་ཤེས་བཞིན་དུ། སྐད་
ཅིག་ཀྱང་བློ་ཕྱིར་མི་ལྡོག་པའི་འདུན་པ་དྲག་པོ་དང་བཅས་ཏེ་ཉིན་མཚན་དུས་དྲུག་ཏུ།
སྐྱབས་འགྲོའི་ཆོ་ག་ལ་བརྟེན་ནས་སྐྱབས་སུ་འགྲོ་བའོ། །ལྔ་པ་ཚུལ་ནི། ཁས་ཉེན་
སྐྱབས་ཚོལ་བ་བཞིན་དུ། འཁོར་བའི་སྡུག་བསྔལ་ཆེན་པོ་ལ་སྐྱོབ་པའི་མཐུ་མངའ་
བ་ནི། དཀོན་མཆོག་རིན་པོ་ཆེ་གསུམ་མ་གཏོགས་གཞན་སུའང་མེད་པར་ཤེས་
པའི་ངོས་ནས། དཀོན་མཆོག་ལ་བློ་ཁེལ་བའོ། །དྲུག་པ་དོན་ནི། སེམས་ཅན་ཐམས་
ཅད་ཕ་མར་ཤེས་ནས་དེ་རྣམས་ཀྱི་དོན་དུ། བླ་ན་མེད་པའི་འབྲས་བུ་རྫོགས་པའི་
སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་འདོད་པའི་སེམས་སྐད་ཅིག་ཀྱང་མི་
སྤང་བའོ། །བདུན་པ་བསླབ་བྱ་ནི། ཡང་རྩེ་ལས། བསླབ་བྱ་ལ་གསུམ། ཐུན་མོང་
དང་། ཐུན་མོང་མ་ཡིན་པ་དང་། ཆ་མཐུན་དང་གསུམ་མོ། །ཐུན་མོང་གསུམ་ནི།
སྐྱབས་སུ་སོང་བའི་ཡོན་ཏན་དང་གནས་བཞིའི་ཡོན་ཏན་དྲན་པ་བྱ་བ་དང་།
རྟག་ཏུ་སྐྱབས་འགྲོ་ལ་བསླབ་ཅིང་ཅི་འབྱོར་པའི་མཆོད་པ་བྱ་བ་དང་། གནས་བཞི་



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སྲོག་ལ་བབ་ཀྱང་མི་སྤང་བ་དང་གསུམ་མོ། །གཉིས་པ་ཐུན་མོང་མ་ཡིན་པ་གསུམ་ནི།
སངས་རྒྱས་ལ་སྐྱབས་སུ་སོང་བས་འཇིག་རྟེན་གྱི་ལྷ་ལ་ཕྱག་མི་བྱ་བ་དང་། བོན་
ལ་སྐྱབས་སུ་སོང་བས་སེམས་ཅན་ལ་གནོད་འཚེ་སྤང་བ་དང་། གཤེན་རབ་དང་
བླ་མ་ལ་སྐྱབས་སུ་སོང་བས་བླ་མ་དང་གང་ཟག་ལ་མོས་པ་བྱ་བ་གསུམ་མོ། །གསུམ་
པ་ཆ་མཐུན་གསུམ་ནི། སངས་རྒྱས་ལ་སྐྱབས་སུ་སོང་བས་སྐུ་གཟུགས་ལ་མོས་པར་
བྱ་བ་དང་། བོན་ལ་སྐྱབས་སུ་སོང་བས་གླེགས་བམ་ལ་འགོམ་ཡུགས་མི་བྱ་བ་དང་།
གཤེན་རབ་དང་བླ་མ་ལ་སྐྱབས་སུ་སོང་བས་བླ་མ་དང་གང་ཟག་ལ་མོས་གུས་བྱ་
བ་དང་གསུམ་མོ། །ཞེས་གསུངས་པ་ལ་བསླབ་པར་བྱའོ། །བརྒྱད་པ་ཕན་ཡོན་ནི།
འབུམ་ལས། ཕན་ཡོན་འདི་ཕྱི་བར་དོའི་འཇིགས་པ་དགུ་ལ་སྐྱོབ། ཅེས་འོག་ཏུ་
འཆད་དོ། །དགུ་པ་འབྲས་བུ་ནི། དེ་ལྟར་དཀོན་མཆོག་གསུམ་ལ་སྐྱབས་སུ་སོང་ནས།
བསླབ་བྱ་དགུ་ལ་གནས་ན་འབྲས་བུ་བླ་ན་མེད་པ་ཡང་དག་པའི་སངས་རྒྱས་འཐོབ་
པར་འགྱུར་བའོ། །
གཉིས་པ་ཆོ་གའི་ཚིག་དོན་དགྲལ་བ་ལྔ་ལས། དང་པོ་སྐྱབས་ཡུལ་ལ་སྙན་གསན་
དབབ་པ་ནི། དགེ་རྒྱས་ཆེན་པོ་བདག་ལ་དགོངས་སུ་གསོལ་ལོ། །ཞེས་པ་སྟེ།
སྲོག་གཅོད་པ་སོགས་མི་དགེ་བ་བཅུ་སྤང་བ་ནི་དགེ་བ་དང་ལྡན་པ་ཞེས་བྱ་ལ།
སྲོག་སྐྱོབ་པ་སོགས་དགེ་བ་བཅུ་བསྒྲུབ་པ་ནི་དགེ་བ་ལ་སྤྱོད་པ་ཞེས་བྱའོ། །དེ་ལྟར་
དགེ་སྡིག་སྤང་བླང་ལ་འབད་པས་དགེ་བ་ཐམས་ཅད་ཡོངས་སུ་རྒྱས་ཤིང་འཕེལ་
བའི་དགེ་བསྙེན་པ་ནས། ས་ཆེན་པོ་ལ་གནས་པའི་གཡུང་དྲུང་སེམས་དཔའ་རྣམས་
དང་། རྫོགས་པའི་སངས་རྒྱས་མན་ཆད་བདག་ལ་དགོངས་སུ་གསོལ་ལོ། །ཞེས་
པའོ། །གཉིས་པ་གང་གིས་སྐྱབས་སུ་འགྲོ་བའི་རྟེན་ནི། བདག་དང་མཐའ་ཡས་
པའི་སེམས་ཅན་ཐམས་ཅད་ཀྱིས། ཞེས་པ་སྟེ། བདག་ཉིད་དང་། འཁོར་བ་ལ་
415



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཐོག་མ་དང་མཐའ་མ་མེད་པས་མཐའ་ཡས་པ་སྟེ། བསྡུ་ན་འགྲོ་བ་དྲུག་དང་བར་
དོའི་སེམས་ཅན་ལ་འདུས་པས། དེ་རྣམས་ཐམས་ཅད་ཀྱིས། ཞེས་སྦྲེལ་ལ། གསུམ་
པ་ཚུལ་ཅི་ལྟར་སྐྱབས་སུ་འགྲོ་བ་ནི། དགེ་བཅུའི་རྒྱལ་བ་རྣམས་ཀྱི་མཛད་པ་ཅི་
བཞིན་དུ། ཞེས་པ་སྟེ། འདི་ནི་རྒྱལ་བ་ཉིད་དང་ཉིད་ལྟ་བུ་རྣམས་ཀྱིས་ལམ་མས་
རིམ་བཞིན་དུ་བགྲོད་པའི་དབང་དུ་བྱས་ནས་གསུངས་པ་སྟེ། འདི་ལྟར་རྒྱལ་བ་
གཤེན་རབ་རང་ཉིད་ཐོག་མ་མེད་པའི་དུས་ནས་སངས་རྒྱས་པ་སྟེ། བོན་སྐུའི་
དགོངས་པ་དང་དབྱེར་མེད་དུ་གནས་པས། དགེ་བ་བཅུས་འཁོར་བའི་ལས་ཉོན་
གྱི་གཡུལ་ལས་ཡེ་ནས་རྒྱལ་བ་ནའང་། གདུལ་བྱའི་སྣང་ངོར་དང་པོ་ཐུགས་བསྐྱེད་
པ་ནས་བཟུང་སྟེ། བར་དུ་ཚོགས་གཉིས་བསགས་ནས། མཐར་ཐུག་མངོན་པར་
རྫོགས་སངས་རྒྱས་པའི་ཚུལ་མཛད་པ་སྟེ། དེ་ལྟར་རྒྱལ་བ་རང་ཉིད་དང་། ཉིད་
ལྟ་བུ་དང་། རྒྱལ་བའི་སྲས་པོ་གཡུང་དྲུང་སེམས་དཔའ་རྣམས་ཀྱིས་ལམ་ལས།
དགེ་བཅུ་བསྒྲུབས་ཤིང་སྡིག་བཅུ་སྤངས་ཏེ། དཀོན་མཆོག་རིན་པོ་ཆེ་གསུམ་ལ་
སྐྱབས་སུ་གསོལ་བ་མཛད་པ་ཅི་ལྟ་བ་བཞིན་དུ་བདག་གིས་ཀྱང་། ཞེས་སྦྲེལ་ལ།
བཞི་པ་དུས་ཇི་ཙམ་སྐྱབས་སུ་འགྲོ་བ་ནི། ཐེག་དམན་ལུགས་ལ་ཇི་སྲིད་འཚོ་བའི་
བར་དུ་སྐྱབས་སུ་འགྲོ་ལ། འདི་ནི་ཐེག་ཆེན་གྱི་ལུགས་ཏེ། དུས་འདི་ནས་བཟུངས་
ནས་འབྲས་བུ་སངས་རྒྱས་ཀྱི་བར། ཞེས་པ་སྟེ། དུས་དེ་རིང་ངམ་སེམས་ཅན་གྱིས།
འདི་ནས་བཟུང་ནས་མཐར་ཐུག་གི་འབྲས་བུ་རྫོགས་པའི་སངས་རྒྱས་ཀྱི་གོ་འཕང་
མ་ཐོབ་ཀྱི་བར་དུ། ཞེས་སྦྲེལ་ལ། ལྔ་པ་གང་ལ་སྐྱབས་སུ་འགྲོ་བའི་ཡུལ་ལ་གསུམ་སྟེ།
དང་པོ་སངས་རྒྱས་ལ་སྐྱབས་སུ་འགྲོ་བ་ནི། སྐུ་ལྔ་ཡེ་ཤེས་ལྔའི་མངའ་བདག་སངས་
རྒྱས་ལ་སྐྱབས་སུ་མཆིའོ། །ཞེས་པ་སྟེ། ངོ་བོ་རང་བཞིན་གྱིས་དྲི་མ་དང་བྲལ་བ་
ནི་ངོ་བོ་ཉིད་སྐུ་ཞེས་བྱ་ལ། དྲི་བྲལ་དེ་ལས་མི་འགྱུར་བ་ནི་མི་འགྱུར་གཡུང་དྲུང་
416



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གི་སྐུ་ཞེས་བྱ་ལ། དེ་ཡང་གློ་བུར་གྱི་དྲི་མ་མཐའ་དག་དང་བྲལ་བ་ནི་མངོན་པར་
བྱང་ཆུབ་པའི་སྐུ་ཞེས་བྱའོ། །བོན་སྐུ་ནི། འགྱུར་མེད་གཡུང་དྲུང་གི་སྐུའི་དབྱིངས་
སུ་མངོན་པར་བྱང་ཆུབ་པའི་དག་པ་གཉིས་ལྡན་ནང་གསལ་སྤྲོས་པ་ཐམས་ཅད་
དང་བྲལ་ཡང་། ཐམས་ཅད་མཁྱེན་པའི་ཡེ་ཤེས་ཀྱི་འཆར་གཞི་གྱུར་པ་སྟེ། དོན་
ལ་མེད་པ་ལྔ་ལྡན་གྱི་སྐུ་མཐར་ཐུག་པའོ། །ངོ་བོ་ཉིད་དང་མི་འགྱུར་གཡུང་དྲུང༌
སྐུ་གཉིས་ནི་ངོ་བོ་ཡེ་དག་ལས་མི་འགྱུར་བའི་ཆ་ནས་བཞག་པ་ཙམ་མོ། །དེ་ལྟར་
སྐུ་བཞིའམ་གསུམ་ནི་ངོ་བོ་གཅིག་ལ་ལྡོག་ཆ་ནས་ཕྱེ་བ་སྟེ། དོན་དམ་ཡེ་ཤེས་ཀྱི་
སྐུའོ། །རྫོགས་སྐུ་ནི་ཡེ་ཤེས་ཀྱི་མཚན་དཔེ་རྫོགས་པའི་སྐུ་ངེས་པ་ལྔ་ལྡན་ས་ཐོབ་
ཀྱི་འཕགས་པ་རྣམས་ལ་སྣང་བའོ། །སྤྲུལ་སྐུ་ནི་མཚན་དཔེ་རྫོགས་པའི་སྐུ་མ་ངེས་
ལྔ་ལྡན་སོ་སོའི་སྐྱེ་བོ་ལས་དག་ལ་སྣང་བའོ། །ལོངས་སྐུ་དང་སྤྲུལ་སྐུ་གཉིས་ནི་ཀུན་
རྫོབ་གཟུགས་ཀྱི་སྐུའོ། །དེ་ལྟར་སྐུ་ལྔའམ་དྲུག་དང་། ཡེ་ཤེས་ནི། ངོ་བོ་སྟོང་ཆ་
ནས་སྟོང་ཉིད་ཡེ་ཤེས་དང་། རང་བཞིན་གསལ་ཆེ་ནས་མེ་ལོང་ལྟ་བུའི་ཡེ་ཤེས་
དང་། གཉིས་མེད་ཀྱི་ཆ་ནས་མཉམ་ཉིད་ཡེ་ཤེས་དང་། རྣམ་མཁྱེན་ཀྱི་ཆ་ནས་སོ་
སོར་རྟོགས་པའི་ཡེ་ཤེས་དང་། མ་བཙལ་ལྷུན་གྲུབ་ཀྱི་ཆ་ནས་བྱ་བ་ནན་ཏན་གྱི་
ཡེ་ཤེས་དང་ལྔའོ། །དེ་དག་སྐུ་གསུམ་གང་གིས་བསྡུ་ན། བོན་ཉིད་དབྱིངས་ཀྱི་ཡེ་
ཤེས་བོན་སྐུ་དང་། བྱ་བ་ནན་ཏན་སྤྲུལ་སྐུ་དང་། ལྷག་མ་གསུམ་རྫོགས་སྐུར་
བསྡུའོ། །དེ་ལྟ་བུའི་སྐུ་ལྔ་དང་ཡེ་ཤེས་ལྔ་མངོན་གྱུར་དུ་མངའ་བ་དང་། བདག་
པོ་ལྟ་བུ་ནི་རྫོགས་པའི་སངས་རྒྱས་རྣམས་ཏེ། དེ་དག་ལ་སྐྱབས་སུ་མཆིའོ། །ཞེས་
པའོ། །གཉིས་པ་བོན་ལ་སྐྱབས་སུ་འགྲོ་བ་ནི། ཚད་གསུམ་བདེན་པ་གཉིས་ཀྱི་རང་
བཞིན་བོན་ལ་སྐྱབས་སུ་མཆིའོ། །ཞེས་པ་སྟེ། མདོ་ལས། ཚད་མ་གསུམ་ནི། སྟོན་
པའི་ལུང་ཚད་མ་དང་གཅིག །སློབ་དཔོན་གྱི་བཀའ་ཚད་མ་དང་གཉིས། རང་
47



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གི་རིག་པ་ཚད་མ་དང་གསུམ་མོ། །དོ་མཉམ་གྱི་བདེན་པ་གཉིས་ནི། དོན་དམ་
གྱི་བདེན་པ་དང་། ཀུན་རྫོབ་ཀྱི་བདེན་པ་གཉིས་སོ། །ཞེས་དང་། ཟུང་དུ་འབྲེལ་
པའི་ཚད་མ་གསུམ་དང་མ་མཐུན་ན་སྟོན་པའི་བཀའ་མིན་དོ་རུ་མཉམ་པའི་བདེན་
པ་གཉིས་དང་མ་འགྲོགས་ན་གཡུང་དྲུང་གི་བོན་མིན། ཞེས་གསུངས་པས།
དེ་ལྟ་བུའི་ཚད་མ་གསུམ་དང་འབྲེལ་ཞིང་། བདེན་པ་གཉིས་དོར་མཉམ་པའི་བོན་
བཀའ་དང་བཀའ་བརྟེན་གཉིས་ཀྱིས་བསྡུས་པའི་གླེགས་བམ་གྱི་རྣམ་པར་བཞུགས་
པའམ། ཡང་ན་ལུང་དང་རྟོགས་པ་གཉིས་ཀྱིས་བསྡུས་པ་དང་། གཞན་ཡང་སྐུ་
གཟུགས་དང་མཆོད་རྟེན་སོགས་རྟེན་གསུམ་གྱི་རང་བཞིན་བོན་ལ་སྐྱབས་སུ་
མཆིའོ། །ཞེས་པའོ། །གསུམ་པ་སེམས་དཔའ་ལ་སྐྱབས་སུ་འགྲོ་བ་ནི། ས་གསུམ་
སྤངས་རྟོགས་ལམ་གྱི་སྣ་འདྲེན་སེམས་དཔའ་ལ་སྐྱབས་སུ་མཆིའོ། །ཞེས་པ་ལ།
ས་གསུམ་ནི། མོས་སྤྱོད་ཀྱི་ས་བཞི་དང་། གཡུང་དྲུང་ཐེག་པའི་ས་བཅུ་དང་།
སངས་རྒྱས་ཀྱི་ས་དང་གསུམ་མོ། །སྤངས་རྟོགས་ལ། སྤངས་རྟོགས་ཉི་ཚེ་བ་
བ་ནི་ཐེག་
དམན་དགྲ་བཅོམ་པའི་སྤངས་རྟོགས་ཏེ། སྤངས་རྟོགས་མཐར་ཐུག་པ་མ་ཡིན་
ནོ། །འདི་ནི་བྱང་སེམས་དགྲ་བཅོམ་མམ་སངས་རྒྱས་ཀྱི་སྤངས་རྟོགས་མཐར་ཐུག་
པའོ། །སྤངས་རྟོགས་ཞེས་པ་ནི། སྤང་བྱ་འཁོར་བའི་བོན་གཟུགས་ནས་རྒ་ཤིའི་
བར་དུ་སྤངས་པ་མཐར་ཕྱིན་པ་དང་། རྟོགས་བྱ་མྱང་འདས་ཀྱི་བོན་སྦྱིན་པ་ནས་
བླ་ན་མེད་པའི་འབྲས་བུའི་བར་དུ་རྟོགས་པར་མཐར་ཕྱིན་པ་སྟེ་ཟད་མི་སྐྱེ་ཤེས་
པའོ། །ལམ་ནི་འཇིག་རྟེན་པའི་ལམ་ཚོགས་སྦྱོར་གཉིས་དང་། འཇིག་རྟེན་ལས་
འདས་པའི་ལམ་མཐོང་སྒོམ་གཉིས་ཏེ་སློབ་པའི་ལམ་དང་། མི་སློབ་པའི་ལམ་དང་
གསུམ་སྟེ། འདི་ནི་སངས་རྒྱས་ཀྱི་སས་བསྡུས་པའི་ལམ་བཏགས་པ་བའོ། །དེ་དག་
ལམ་མས་རིམ་བཞིན་དུ་ཞུགས་པས། ས་དང་སྤངས་རྟོགས་དང་ལམ་རྣམས་སྔ་
418



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
མས་ཕྱི་མའི་སྣ་འདྲེན་པའི་ཚུལ་དུ་ས་རིམ་གྱིས་ནོན་པ་དང་
། སྤང་བྱ་རིམ་གྱིས་
སྤོང་བ་དང་། རྟོགས་བྱ་རིམ་གྱིས་རྟོགས་པ་དང་། ལམ་རིམ་གྱིས་བགྲོད་པ་སྟེ།
སེམས་དཔའ་ནི་ཐེག་ཆེན་ཁོ་ནའི་འཕགས་པ་རྣམས་ཏེ། ཐེག་པ་མཆོག་དམན་
གཉིས་ཀར་གྲགས་པ་གཤེན་རབ་སྟེ། དེ་ལྟ་བུའི་འཕགས་པ་རྣམས་ལ་སྐྱབས་སུ་
མཆིའོ། །ཞེས་པའོ། །དེ་ལྟར་སྐྱབས་སུ་འགྲོ་བའི་ཕན་ཡོན་ནི། མང་ཡང་། རྩ་བ་
དགུ་སྟེ། འདིའི་གསུམ། བར་དོའི་གསུམ། ཕྱི་མའི་གསུམ་མོ། །འདི་ཡི་གསུམ་ནི།
དགྲས་མི་ཚུགས་པ་ནི། ལྷ་བུ་དག་པ་ལྷ་མིན་གྱི་གདུག་པས་ཟིན་པ་ལ། བྱམས་མ་
དྲན་པའི་མོད་ལ་ནམ་མཁའ་ལ་འཕུར་ནས་ཐར་པ་བཞིན་ནོ། །འདྲེས་མི་ཚུགས་
པ་ནི། སྐྱེས་བུ་དོན་ལྡན་ཤན་པ་འབུམ་གྱིས་བཟུང་ནས་བྱེད་ཀྱི་དྲ་བར་ཚུད་པ་ལ།
བྱམས་མ་དྲན་པས་མེའི་ཕུར་པ་གཅིག་ཏུ་གྱུར་ནས། དྲ་བ་བསྲེགས་ནས་ཤན་པ
བྲོས་པས་ཐར་རོ། །ནད་ཀྱིས་མི་ཚུགས་པ་ནི། ལྷ་མོ་དཔལ་འཕྲིང་དུག་ནད་ཀྱིས་ཟིན་
པ་ལ། བྱམས་མ་དྲན་པས་དུག་སྐྱུགས་ནས་ནད་ལས་གྲོལ་བ་བཞིན་ནོ། །བར་དོའི་
གསུམ་ནི། འཆི་བ་བཟློག་པ་ནི། མོན་ཨ་ཙ་ར་འཆི་ནད་ཀྱིས་ཟིན་པ་ལ། བྱམས་
མ་ལ་སྐྱབས་ནས་ལན་གཅིག་འཆི་བ་ལས་ཐར་རོ། །ཤི་ཟིན་འཇིགས་པ་དང་བྲལ་
བ་ནི། དགེ་སྲས་འཕགས་པས་བར་དོ་ནས་བྱམས་མ་དྲན་ནས་སྐྱབས་འགྲོ་བྱས་
པས། གཤིན་རྗེའི་འཇིག་རྟེན་བྱམས་མའི་ཞིང་ཁམས་སུ་གྱུར་ཏོ། །ཤི་ནས་ངན་
སོང་ལས་ཐར་པ་ནི། གཏོ་བུ་དོད་དེ་དམྱལ་བར་སྦྱོང་བ་ལ། བྱམས་མ་དང་སྟོན་
པ་དྲན་པས་ངན་སོང་ལས་ཐར་པ་བཞིན་ནོ། །ཕྱི་མ་གསུམ་ནི། མཐོ་རིས་ཀྱི་རྟེན་
གྱིས་སྐྱབས་འགྲོ་བྱེད་ན་ངན་སོང་ལས་ཐར་ཏེ། མདོ་ལས། གཡུང་དྲུང་འཕྲུལ་
ངག་བོན་སྤྱོད་ན།། དམྱལ་བར་སྐྱེ་བའི་ལུགས་ཡོད་དམ། ཞེས་གསུངས་པ་བཞིན
ནོ། །སྐྱབས་སུ་སོང་བས་འཁོར་བ་ལས་ཐར་པ་ནི་གཡུང་དྲུང་སེམས་དཔའ་བཞིན་ཏེ།
419



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འཁོར་བ་ལས་མ་ཐར་བའི་གཡུང་དྲུང་སེམས་དཔའ་མེད་པ་བཞིན་ནོ། །སངས་
རྒྱས་ཐོབ་པ་ནི་འདས་པའི་གཤེན་རབ་བཞིན་ཏེ། དཀོན་མཆོག་གསུམ་ལ་སྐྱབས་སུ་
མ་སོང་བའི་སངས་རྒྱས་མེད་པའི་ཕྱིར་རོ། །དེ་ལྟ་བུའི་སྐྱབས་འགྲོའི་དམ་ཚིག་ནི།
གོང་དུ་བཤད་པའི་བསླབ་བྱ་རྣམས་དང་། ཁྱད་པར་དུ་དགེ་བ་བཅུའི་དམ་ཚིག་
བསྲུང་སྟེ། དབང་སྒྲོན་ལས། དགེ་འབུམ་དམ་ཚིག་དགེ་བཅུར་སྤྱོད་ཅེས་གསུངས་སོ།།
གཉིས་པ་གསོ་སྦྱོང་ལ་གཉིས་ཏེ། རང་བཞིན་གཏན་ལ་དབབ་པ་དང་།
ཆོ་ག་དངོས་ཀྱི་ཚིག་དོན་དེ་གྲལ་བའོ། །དང་པོ་ལ་གཡུང་དྲུང་གི་ཡན་ལག་དགུས་
བསྟན་པ་སྟེ། འགྱོད་པ་དང་། སྨད་པ་དང་། བཤགས་པ་དང་། སྐྱུར་བ་དང་།
གསོ་བ་དང་། སྦྱོང་བ་དང་། ཚུལ་དང་། ཁྲིམས་དང་། འབྲས་བུའོ། །དང་པོ་
འགྱོད་པ་ནི། སྔར་སྡོམ་པ་ལ་འགལ་བའི་ལས་བགྱིད་པ་ལ་ཤིན་ཏུ་འཇིགས་ཤིང་
སྐྲག་པའི་བློ་སྐྱེས་པ་སྟེ། དཔེར་ན་དུག་ཁོང་དུ་སོང་བ་ལྟ་བུའོ། །གཉིས་པ་སྨད་
པ་ནི། བྱམས་འབུམ་ལས། སྨད་པའི་ཡན་ལག་བཅུ་གསུམ་བྱས་ལ། ཞེས་པས།
རབ་བྱུང་བས་རྩ་བ་བཞིའི་སྡོམ་པ་ལ་ཕམ་པ་བྱུང་ནས་འགྱོད་པ་སྐྱེས་ཏེ། ཁྲིམས་
སྐྱུར་བར་འདོད་ན་སྨད་པ་བཅུ་གསུམ་བྱས་ནས་ཁྲིམས་སྐྱར་བ་སྟེ། མདོ་ལས།
སྨད་པ་བཅུ་གསུམ་བྱས་ནས་དག་པའི་ཁྲིམས་སྐྱར་ན།། སྐྱེ་བ་ལྔ་བརྒྱ་འཁོར་ནས་
ཚོགས་ཀྱི་ལམ་སྒོར་སྐྱེ།། ཞེས་གསུངས་སོ། །སྨད་པ་བཅུ་གསུམ་ནི། གཡུང་དྲུང་
ལས་རྣམ་པར་དག་པ་ལས་གསུངས་པ་རྗེའི་འདུལ་འགྲེལ་འཕྲུལ་སྒྲོན་ལས་དྲངས་
པ་དེ་ཡིན་ཏེ། ཡི་གེ་མང་བའི་འདིར་མ་དྲངས་ཀྱང་། དོན་དུ་ལུས་ཀྱི་ཕྱག་རྒྱ་གསུམ་
དང་། ངག་གི་སྙིང་པོ་བཞི་དང་། ཡིད་ཀྱི་ཏིང་འཛིན་གསུམ་དང་། དག་པའི་ཟས་
གོས་གྲོགས་གསུམ་དང་བཅུ་གསུམ་ལས། སྨད་པའི་ལས་ཀྱིས་དམྱལ་བ་སོགས་
ངན་སོང་གི་གནས་སུ་སྦྱོང་བའི་ཚིག་གི་སྨད་པ་བཅུ་གསུམ་ཡོད་དེ་ལས་དག་གམ་
420



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འདུལ་འགྲེལ་སོགས་ལས་གསལ་ལོ། །གསུམ་པ་བཤགས་པ་ནི། དེ་ལྟར་སྨད་པ་
བཅུ་གསུམ་བྱས་ནས་འགྱོད་པ་དྲག་པོ་སྐྱེས་ཏེ། སླར་ཁྲིམས་སྙིང་ཐག་པ་ནས་སྐྱར་
བ་འདོད་ན། ཆོ་ག་བཞིན་དུ་སྟོབས་བཞི་དང་ལྡན་པས་བཤགས་པ་དྲག་པོ་བྱེད་
པའོ། །བཞི་པ་སྐུར་བ་ནི། དེ་ལྟ་བུ་དེས་ཡུལ་མཁན་སློབ་དཔང་པོ་ལོ་ཙཱ་བ་དང་
བཞིའི་མདུན་དུ། རྗེའི་འདུལ་བའི་ལས་ཆོག་བཞིན་དུ་བསྙེན་གནས་ནས་རིམ་
བཞིན་བསྙན་པ་རྫོགས་པར་བླང་པའོ། །ལྔ་པ་གསོ་བ་ནི། རྩ་བའི་སྡོམ་པ་ལ་ཉམས་
པ་ཆེན་པོ་མ་བྱུང་ན། ཡན་ལག་ཉམས་ཀྱང་གསོ་བ་ཙམ་གྱིས། སོར་ཆུད་པར་འགྱུར་
ཏེ། དཔེར་ན་སྣུམ་ཟད་ཀྱི་མར་མེ་ལ་མར་བསྣན་པ་ལྟ་བུའོ། །དྲུག་པ་སྦྱོང་པ་ནི།
ཡན་ལག་ཕྲ་མོ་ཉམས་ན་དེ་མ་ཐག་ཏུ་བཤགས་པ་དྲག་པོ་བྱེད་པ་སྟེ། དཔེར་ན་
མེ་ལོང་གི་གཡའ་ཕྱི་བ་བཞིན་དུ་རང་སེམས་དག་པ་བྱའོ། །གསོ་སྦྱོང་ནི་ཁྲིམས་
ག་དར་ཡིན་པས་ན་གསོ་སྦྱོང་མི་ཆགས་པར་བྱེད་པའོ། །བདུན་པ་ཚུལ་ནི།
བྱམས་འབུམ་ལས། ཚུལ་བཅུ་གསུམ་ཞེས་གསུངས་པའང་། འདུལ་བ་མངོན་བཞི་
ལས། ལུས་ཚུལ་རིས་དྲུག་གདིང་བ་དག་དང་བདུན། རིན་ཆེན་རྫས་ལྔ་པད་ཁུག་
དག་དང་དྲུག །ལུས་ཚུལ་བཅུ་གསུམ་དེ་བཞིན་ཤེས་པར་བྱ། ཞེས་གསུངས་པས།
དབྱིབས་ཀྱི་ཚུལ་བཞི་དང་། སྤྱོད་ལམ་གྱི་ཚུལ་བརྒྱད་དང་། ཡིད་ལ་གཅིག་སྟེ་བཅུ་
གསུམ་མོ། །འདི་དག་ཁོ་བོའི་སྡོམ་གསུམ་དུ་ཤེས་པར་བྱའོ། །དེ་ལྟར་ཚུལ་བཅུ་
གསུམ་བསྲུང་བས་མི་ནས་ལྷ་རུ་གོ་འཕང་རིམ་གྱིས་བགྲོད་པའོ། །བརྒྱད་པ་ཁྲིམས་ནི།
བསྙེན་གནས་ཡན་ལག་བརྒྱད་དང་། དགེ་བསྙེན་ལ་ལྔ་ལས་འདིར་ཚངས་སྤྱོད་
དགེ་བསྙེན་ལ་རྩ་བ་བཞི་དང་ཁ་ཟས་གཅིག་དང་། གཙང་གཙུག་གིས་ཉི་ཤུ་རྩ་
ལྔ་དང་། དྲང་སྲོང་གིས་ཁྲིམས་ཉིས་བརྒྱ་དང་ལྔ་བཅུ་ལ་སོགས་བསྲུང་བའོ། །དེ་
ལྟར་ཁྲིམས་ཉིས་བརྒྱ་ལྔ་བཅུ་བསྲུང་བས་ལྷ་ལས་སངས་རྒྱས་སུ་འགྱུར་བའོ། །དགུ་
42



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་འབྲས་བུ་ནི། ཀུན་ལས་བཏུས་ལས། གཙང་གཙུག་དགེ་བསྙེན་ལྔ་དང་བཅུ་
ལ་སོགས། དྲང་སྲོང་སྐྱེ་བ་གཅིག་གིས་མངོན་སངས་རྒྱ། ཞེས་དང་། བྱམས་འབུམ་
ལས། སྤྲུལ་པའི་སྐུ་ལྟར་ཐམས་ཅད་མཁྱེན་པ་འཐོབ། ཅེས་གསུངས་པའོ། །
གཉིས་པ་ཆོ་གའི་ཚིག་དོན་དགྲལ་བ་ལ་སྟོབས་བཞི་སྟེ། དཔང་པོ་རྟེན་གྱི་སྟོབས་
དང་། ཉེས་པ་སུན་འབྱིན་གྱི་སྟོབས་དང༌། གཉེན་པོ་དགེ་བའི་སྟོབས་དང་།
སླར་སྡོམ་པའི་སྟོབས་དང་བཞིས། དང་པོ་ལ་བཞི་ལས། དང་པོ་གང་ལ་བཤགས་
པར་བྱེད་པའི་ཡུལ་ནི། དྲང་སྲོང་ཆེན་པོ་བདག་ལ་དགོངས་སུ་གསོལ་ལོ། །ཞེས་
པ་སྟེ། རྒྱལ་བའི་སྲས་པོ་དག་པ་དྲང་སྲོང་གི་སྡེ་རྣམས་དང་
། བྱང་ཆུབ་སེམས་དཔའ་
ཆེན་པོ་རྣམས་དང་
། རྫོགས་པའི་སངས་རྒྱས་རྣམས་ཏེ། དེ་དག་བདག་ལ་དགོངས་
སུ་གསོལ་ལོ། །ཞེས་པའོ། །གཉིས་པ་གང་གིས་བཤགས་པ་བྱེད་པའི་རྟེན་ནི།
བདག་ནི། ཞེས་པ་སྟེ། རང་གཞན་སེམས་ཅན་ཐམས་ཅད་ཀྱིས་བཤགས་པ་བྱེད་
པའོ། །གསུམ་པ་ཚུལ་ཇི་ལྟར་བཤགས་ན། བསྐལ་པ་འབུམ་ཕྲག་གྲངས་མེད་པའི་
དུས་ནས་ད་ལྟ་འདི་ལ་ཐུག་གི་བར་དུ། ཞེས་པ་སྟེ། བསྐལ་པ་ཞེས་པ་ལ། བར་གྱི་
བསྐལ་པ་བརྒྱད་ཅུ་ཡོད་པ་སྟེ། དེ་ལྟ་བུའི་བསྐལ་པ་འབུམ་ཕྲག་གྲངས་མེད་པ།
ཞེས་པ་ནི། གང་ཟག་གི་སྐྱེ་བ་ལ་ཐོག་མ་མེད་པས་བསྐལ་པའི་རྩིས་གྲངས་མི་ཐེབས་
པ་སྟེ། དོན་ལ་ཐོག་མ་མེད་པའི་དུས་ནས་ད་ལྟའི་ལུས་རྟེན་འདི་ལ་ཐུག་གི་བར་དུ།
ཞེས་པའོ། །བཞི་པ་གང་ཞིག་བཤགས་པ་བྱེད་ན། སྡིག་པ་མི་དགེ་བའི་ལས་ཅི་
བགྱིས་པ་ཐམས་ཅད། ཞེས་པ་སྟེ། མཚམས་མེད་ལྔ། ཉེ་བ་ལྔ། ལྕི་བ་བཞི།
ལོག་པ་བརྒྱད། འཁྲུལ་པ་དགུ། མི་དགེ་བ་བཅུ་ལ་སོགས། མདོར་ན་སྡིག་པ་རང་
གིས་བྱས་པ། གཞན་ལ་བཅོལ་བ། རྗེས་སུ་ཡི་རང་ཕུལ་བ་ལ་སོགས་པའོ། །འབྱོང་
བའི་ཐབས་ཤིག་འཚལ་ལོ། །ཞེས་པ་ནི། ཡུལ་དཔང་པོ་（༡) དྲན་པའི་མདུན་
422



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དུ་རང་གིས་ཉེས་བྱས་ལ་འགྱོད་པ་དང་ (༢) བཅས་པའི་ལས་ངན་འདི་དག་འབྱོང་
བའི་ཐབས་ཤིག་འཚལ་ལོ། །ཞེས་བཤགས་ (༣) བསྡོམ་དང་ (༤) བཅས་ཏེ་སྟོབས་
བཞིའི་དོན་བསྡུས་པའོ། །གཉིས་པ་ཉེས་པ་སུན་འབྱིན་གྱི་སྟོབས་ནི། རྩ་ལག་གི་
ཉམས་ཞིག་སྔར་བྱས་པ་ལ་གནོང་ཞིང་བཤགས་པ་འཚལ་ལོ། །ཞེས་པ་སྟེ། འདི་
སྡོམ་པ་གསུམ་ཀའི་གསོ་སྦྱོང་དུ་འགྲོ་ཕྱིར། རྩིབ་ནི། སོ་ཐར་ཀྱི་སྲོག་གཅོད་པ་ལ་
སོགས་བཞི་དང་། བྱང་སེམས་ཀྱི་སྨོན་འཇུག་གི་སེམས་ཉམས་པ་དང་། གསང་
སྔགས་བསྐྱེད་རྫོགས་ཀྱི་དམ་ཚིག་ལ་རྩ་ལྟུང་གི་ཉམས་པ་བྱུང་བ་དང་། ཡན་ལག་
སྡོམ་པ་གསུམ་ཀའི་རྩ་བ་ལས་
པ་ཀའི་རྩ་བ་ལས་གཞན་པའི་བསྲུང་བྱའི་རིགས་ཐམས་ཅད་དེ། དེ་
ལྟ་བུའི་རྩ་བ་དང་ཡན་ལག་གིས་བསྡུས་པའི་དམ་ཚིག་ཉམས་པ་ཞིག་པ་འགལ་བའི་
རིགས་སྔར་བྱས་པ་ལ། ད་ནི་དེ་དག་གིས་རང་ཉིད་གནོང་པ། དཔེར་ན་རི་དྭགས་
རྨས་ནོང་པ་བཞིན་དུ་རང་ཉིད་སྐྱོན་ཅན་དུ་ཤེས་པར་བྱ་ཞིང་བཤགས་པར་འཚལ་
ལོ། །ཞེས་པའོ། །གསུམ་པ་གཉེན་པོ་དགེ་བའི་སྟོབས་ནི། ད་ལྟར་བགྱིས་པ་ལ་མི་
འཆབ་ཅིང་འགྱོད་པར་འཚལ་ལོ། །ཞེས་པ་སྟེ། ད་ལྟར་བགྱིས་པ་ནི་ཡིད་ལ་ཡོད་
པའི་སྡིག་པ་རྣམས་ཏེ། འདི་དག་དང་ཆབས་གཅིག་ཏུ་བྱས་ཏེ་རྟེན་གྱི་དྲུང་དུ་མི་
གསང་མི་སྦེད་མི་འཆབ་ཅིང་། འགྱོད་པ་ཁྲིམས་ཕོག་པའི་སྐྱེས་བུ་ལྟ་བུར་བྱས་ཏེ།
བཤགས་པས་བྱང་བར་འཚལ་ལོ། །ཞེས་པ་སྟེ། ཡི་གེ་བརྒྱ་པ་བཟླས་ཤིང་བཤགས་
པའི་ཚིག་བཤད་བརྗོད་པའོ། །བཞི་པ་སླར་བསྡོམ་པའི་སྟོབས་ནི། སླད་ཆད་ཀྱང་
མི་བགྱི་སྟེ་བསྡོམ་པར་འཚལ་ལོ། །ཞེས་པ་སྟེ། དེ་ལྟར་སྔར་བྱས་ཀྱི་སྡིག་པ་མཐའ་
དག་བཤགས་ནས་རང་གི་སྒོ་གསུམ་དག་པར་བྱས་ཏེ་གནས་པ་ལ། སླད་ཆད་དེ།
དེ་ཕན་ཆད་ཀྱང་སྡིག་པའི་རིགས་ཕྲ་རགས་ཐམས་ཅད་ལུས་ངག་ཡིད་གསུམ་གྱི་
སྒོ་ནས་མི་བགྱི་སྟེ། དཔེར་ན་དུག་གི་ཁ་ཟས་ལ་ལོངས་མི་སྤྱོད་པ་བཞིན་དུ་བསྡོམ་
423



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པར་འཚལ་ལོ། །ཞེས་པའོ། །
གསུམ་པ་སེམས་བཟུང་ལའང་གཉིས་ཏེ། རང་བཞིན་གཏན་ལ་དབབ་པ་དང་།
ཆོ་གའི་ཚིག་དོན་དགྲལ་བའོ། །དང་པོ་ལ་གཡུང་དྲུང་ཡན་ལག་དགུས་བསྟན་པ་སྟེ།
འཇུག་བྱེད་དང་། འཇུག་བྱ་དང་། གཞི་དང་། ལམ་དང་། སྤང་བྱ་དང་། རྟོགས་
བྱ་དང་། གཟུང་བྱ་དང་ལམ་རྟགས་དང་། འབྲས་བུའོ། །དང་པོ་འཇུག་པར་
བྱེད་པའི་གང་ཟག་ནི། འཁོར་བ་ལ་སྐྱོ་ཤས་དང་ངེས་འབྱུང་སྐྱེ་བ། ཐར་པ་ལ་བྲོད་
པ་དང་དད་མོས་ཡོད་པ། ཁྱད་པར་དུ་ཐེག་ཆེན་དུ་རིགས་སད་ཅིང་། དགེ་བས་
ཕོངས་པས་བསོད་ནམས་བསག་པར་འདོད་པའོ།། གཉིས་པ་འཇུག་བྱའི་བོན་ནི།
ཐེག་པ་ཆེན་པོའི་བྱང་ཆུབ་ཀྱི་སེམས་དང་འབྲེལ་པའི་ངེས་དོན་ལྟ་བ་ཡང་དག་པ་
སྟོན་པའི་ལམ་བཀའ་དང་བརྟེན་པ་གཉིས་ཀྱིས་བསྡུས་པའོ། །གསུམ་པ་གཞི་ནི།
སེམས་དང་སེམས་བྱུང་འཚོགས་དོན་ཀུན་གཞིའི་རྣམ་པར་ཤེས་པ་མ་བཅོས་པའི་
ངོ་བོ་ཉིད་དོ། །བཞི་པ་ལམ་ནི། གཤེན་རབ་ཀྱི་ལམ་བཞིས་བསྡུས་པའི་ལམ་ཙམ་སྟེ།
ཆོ་གའི་སྐབས་ནས་བསྟན་པ་བཞིན་ནོ། །ལྔ་པ་སྤང་བྱ་ནི། གཟུགས་ཀྱི་ཕུང་པོ་
ནས་རྒ་ཤིའི་བར་གྱི་འཁོར་བའི་བོན་རྣམས་སོ། །དྲུག་པ་རྟོགས་བྱ་ནི། སྦྱིན་པའི་
ཕ་རོལ་ཏུ་ཕྱིན་པ་ནས་བླ་ན་མེད་པའི་འབྲས་བུའི་བར་གྱི་རྣམ་པར་བྱང་བ་མྱ་ངན་
ལས་འདས་པའི་བོན་རྣམས་སོ། །བདུན་པ་བཟུང་བྱ་ནི། གཞན་ཕན་བྱང་ཆུབ་
ཀྱི་སེམས་རིན་པོ་ཆེ་ཡོངས་སུ་བཟུང་བ་སྟེ། དེ་ཡང་ལས་དང་པོ་བས་བླ་མའི་དྲུང་
དུ་བཀའ་དང་བཀའ་བརྟེན་པའི་ཆོ་ག་གང་རུང་ལ་བརྟེན་ནས་བྱང་ཆུབ་སེམས་
དཔའི་སྡོམ་པ་ཡང་དག་པ་བཟུང་ཞིང་དེའི་དོན་ལ་གནས་པ་དང་། དེ་ཉིད་མི་
ཉམས་པར་བྱེད་པ་དང་། གོང་འཕེལ་དུ་བྱ་བའི་ཐབས་བསླབ་བྱ་རྣམས་ལ་བསླབ་
པ་དང་
། ལམ་ལྔ་ས་བཅུ་ལ་རིམ་པར་བགྲོད་ནས་ས་ལམ་ཆོད་པར་ནུས་ཏེ། དཔེར་
424



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ན་འགྲོ་བའི་ལམ་ལ་རྐང་པས་ས་བཅད་པའི་བྱ་བ་བཞིན་ནོ། །བརྒྱད་པ་ལམ་རྟགས་
ནི། བྱམས་འབུམ་ལྟར་ན། ལམ་ལྔ་སོ་སོ་ལས་འབྱུང་བའི་རྟགས་སུམ་བརྒྱ་དྲུག་
ཅུ་རྩ་བཞི་འཆར་བ་སྟེ། ཞེས་པ། ཚོགས་ལམ་ལ་བཅུ་གཉིས། སྦྱོར་ལམ་ལ་ཉི་ཤུ་
རྩེ་ལྔ། མཐོང་ལམ་ལ་བཅུ་དྲུག །སྒོམ་ལམ་ལ་སུམ་བརྒྱ། སངས་རྒྱས་ཀྱི་རྟགས་
བཅུ་གཅིག་སྟེ། དེ་དག་བསྡམས་པའོ། །དེ་དག་ལས་དང་པོ་ཚོགས་ལམ་ཆུང་འབྲིང་
ཆེ་གསུམ་ལས། ཚོགས་ལམ་ཆུང་ངུ་ལ་དྲན་པ་ཉེ་བར་བཞག་པ་བཞི་སྟེ། ལུས་མི་
གཙང་བ། སེམས་མི་རྟག་པ། ཚོར་བ་སྡུག་བསྔལ་བ། བོན་བདག་མེད་པ་བསྒོམ་
པ་དང་། འབྲིང་དུ་ཡང་དག་པ་སྤང་པ་བཞི་སྟེ། མི་དགེ་བ་མི་བསྐྱེད་པ། སྐྱེས་
པ་སྤང་བ། དགེ་བ་བསྐྱེད་པ། སྐྱེས་པ་འཕེལ་བར་བྱེད་པ་དང་། ཡང་བྱམས་འབུམ་
ལས། སྒོ་གསུམ་དང་བོན་གྱི་མི་དགེའི་ཕྱོགས་སྤང་བར་གསུངས་སོ། །ཆེན་པོར་
རྫུ་འཕྲུལ་གྱི་རྐང་པ་བཞི་སྟེ། ངེས་པར་སེམས་པའི་འདུན་པ། ཉེ་བར་བསྒྲུབ་པའི་
རྩོལ་བའམ་བརྩོན་འགྲུས། དྲན་ཤེས་ཀྱིས་འཛིན་པའི་སེམས་པ། རྣམ་པར་འབྱེད་པའི་
དཔྱོད་པ་དང་བཞི་བསྡམས་པས་བཅུ་གཉིས་སོ། །སྦྱོར་ལམ་ཡེ་ཤེས་རིགས་བཞི་ནི།
དྲོད་རྩེ་བཟོད་བོན་བཞི་སྟེ། སྤྱི་ལྟར་ན། དྲོད་རྩེ་གཉིས་ལ་དབང་པོ་ལྔ་སྟེ། དད་པ་
བརྩོན་འགྲུས་དྲན་པ་ཏིང་འཛིན་ཤེས་རབ་ལྔའོ། །དེའང་དམིགས་པའི་དོན་ལ་དད་
པས་ཡིད་ཆེས། བརྩོན་འགྲུས་ཀྱིས་མི་གཏོང་། དྲན་པས་བག་དང་ལྡན། ཏིང་
ངེ་འཛིན་གཞན་དུ་མི་འགྱུར། ཤེས་རབ་ཀྱིས་ཐེ་ཚོམ་ལས་གྲོལ་བར་བྱེད་དོ། །བཟོད་
བོན་གཉིས་ལ་དད་པ་སོགས་ལྔ་པོའི་ནུས་པ་རྫོགས་པས་སྟོབས་ལྔ་ཞེས་བྱའོ། །ཡང་
ན་བྱམས་འབུམ་ལས། དྲོད་ལ་དབང་པོ་དྲུག་སྟེ། དད་པ། དམ་ཚིག །བརྩོན་འགྲུས།
ཏིང་འཛིན། བཟོད་པ། ཤེས་རབ་དང་དྲུག་གོ །དེ་ལས། དམ་ཚིག་དང་བཟོད་
པ་གཉིས་ནི་ཏིང་ངེ་འཛིན་གྱི་ཡན་ལག་སྟེ། དམ་ཚིག་གིས་དམིགས་པ་ལས་མི་
425



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འདའ་ཞིང་། བཟོད་པས་ངལ་དུབ་སོགས་བཟོད་པ་སྟེ་གཞན་མཐུན་ནོ། །རྩེ་མོ་
ལ་ངོ་བོ་ཉིད་ལ་སེམས་རྩེ་གཅིག་སྟེ། དེའང་འོད་ཡིག་འབྲུ་ལྷ་སྐུ་སོགས་དམིགས་
རྟེན་གྱི་ཁྱད་པར་གྱི་ཏིང་ངེ་འཛིན་ལྔའོ། །བཟོད་པར་གཤེན་རབ་ཀྱི་ལམ་བཞི་སྟེ།
འོག་ཏུ་འཆད་དོ། །བོན་མཆོག་ལ་སྟོབས་བཅུ་སྟེ། ཡེ་ཤེས། ཞི་བ། སྦྱིན་པ།
ཡངས་པ། སྙིང་རྗེ་སྟེ་ལྔ། དུག་ལྔའི་གཉེན་པོ་དང་། ལྟ་བ་འཁྲུལ་པ། བརྩོན་འགྲུས་
ལེ་ལོ། བསམ་གཏན་ཡེངས་བ། ཐབས་གོལ་ས། ཤེས་རབ་ཐེ་ཚོམ་སྟེ། དེ་དག་
གི་གཉེན་པོ་སྟོབས་ནུས་པ་རྫོགས་པ་སྟེ། བསྡམས་པས་ཉི་ཤུ་རྩ་ལྔའོ།། མཐོང་ལམ་
ལ་ཡེ་ཤེས་བཅུ་དྲུག་ནི། སྡུག་ཀུན་གཉིས་དང་འགོག་ལམ་གཉིས་དང་བཞི་ལ་ཡེ་
ཤེས་བཅུ་དྲུག་སྟེ། སྡུག་བསྔལ་བདེན་པའི་རྣམ་པ་བཞི་ནི། མི་རྟག་པ། ཉོན་མོངས་
པ། སྟོང་པ། བདག་མེད་པ་བཞི་སྟེ། རང་གི་སྐད་ཅིག་གཉིས་པར་འཇིགས་པས་
མི་རྟག་པ། སྡུག་བསྔལ་གྱི་རང་བཞིན་དུ་སྣང་བས་ཉོན་མོངས་པ། དོན་གཞན་
གྱི་བདག་གིས་སྟོང་པས་སྟོང་པ། ངོ་བོར་གྱུར་བའི་བདག་མེད་པས་བདག་མེད་
པའོ། །ཀུན་འབྱུང་གི་བཞི་ནི། རྒྱུ། གཞི་དངོས་ཉིད། རབ་ཏུ་བསྐྱེད་པ། རྐྱེན་
གྱི་རྣམ་པ་བཞི་སྟེ། ཡང་སྲིད་འཕེན་བྱེད་ཀྱི་བག་ཆགས་བསགས་པས་རྒྱུ།
འདུན་པ་དང་འདོད་ཆགས་ཀྱི་རྩ་བ་ཡིན་པས་གཞི་དངོས་ཉིད། ལས་བསགས་
པའི་འབྲས་བུ་རང་རྒྱུ་བཞིན་ཐ་དད་དུ་སྨིན་པར་བྱེད་པས་རབ་ཏུ་བསྐྱེད་པ།
སྡུག་བསྔལ་སྔ་མ་དོར་ཞིང་ཕྱི་མ་ལེན་པའི་རྐྱེན་བྱེད་པས་རྐྱེན་གྱི་རྣམ་པའོ། །འགོག་
བདེན་གྱི་བཞི་ནི། རྣམ་གཅོད། ཞི་བ། གྱ་ནོམ། ངེས་པ་འབྱུང་བ་བཞི་སྟེ།
ཉོན་མོངས་པ་གཞི་ནས་བཅད་པས་རྣམ་གཅོད། འབྲས་བུ་སྡུག་བསྔལ་ཞི་བས་
ཞི་བ། ཡོན་ཏན་སྟོབས་ཆེ་བས་གྱ་ནོམ་པ། སྤངས་ཟིན་སླར་མི་ལྡོག་པས་ངེས་འབྱུང་
གི་རྣམ་པའོ། །ལམ་བདེན་གྱི་བཞི་ནི། བགྲོད་བྱེད། རིགས་པ། བསྒྲུབ་པ།
426



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
མ་
ངེས་པ་འབྱིན་པ་བཞི་སྟེ། ཐར་པ་ཆེན་པོ་ཕྱིན་པར་བྱེད་པས་བགྲོད་བྱེད། བསྒྲུབ་
བྱ་ཕྱིན་ཅི་མ་ལོག་པས་རིགས་པ། འབྲས་བུ་ཆེན་པོ་འགྲུབ་པར་བྱེད་པས་བསྒྲུབ་པ།
བྱང་ཆུབ་ཆེན་པོ་ངེས་པར་འབྱིན་པས་ངེས་འབྱིན་གྱི་རྣམ་པའོ། །དེ་དག་རྟོགས་
པའི་ཡེ་ཤེས་སྐྱེ་ལུགས་ནི། སྦྱོར་ལམ་བོན་མཆོག་རྫོགས་པའི་རྗེས་སུ། བདེན་བཞིར་
མི་རྟག་པ་སོགས་བཅུ་དྲུག་ལ་རིམ་བཞིན་དུ། གང་ཟག་གི་བདག་མེད་གསར་དུ་
མཐོང་བའི་ཡེ་ཤེས་སྐད་ཅིག་མ་བཅུ་དྲུག་ནི། ར་ཟམ་པ་ལ་འདྲིམས་པ་ལྟར་བར་
མ་ཆད་པར་རིམ་ཆགས་སུ་སྐྱེ་བའོ། །དེའང་སྐད་ཅིག་མ་དང་པོ་ནས་བཅུ་དྲུག་
གི་བར། བདེན་བཞིའི་མཚན་ཉིད་བཅུ་དྲུག་སྟེ། རིམ་པ་ལྟར་གསར་དུ་མཐོང་བ་སྟེ།
སྐད་ཅིག་དང་པོར་མི་རྟག་པའི་དེ་ཁོ་ན་ཉིད་གསར་དུ་མཐོང་བས་འགྲེའོ། །སྐད་
ཅིག་ནི་ ཐེག་ཆེན་གྱི་ལུགས་ལ་དུས་མཐའི་སྐད་ཅིག་མ་ཕྲ་རགས་གཉིས་ལས་རགས་པར་འདོད་དོ། །མཆན བྱ་
བ་རྫོགས་པའི་སྐད་ཅིག་མ་སྟེ། ཕྱི་མའི་ཕྱི་མའི་རྟོགས་པ་མ་སྐྱེས་ཀྱི་བར་བསྐལ་
པའམ། དེ་ལས་ལྷག་པར་གནས་ཀྱང་རུང་སྟེ་སྐད་ཅིག་གཅིག་ཅེས་བྱའོ། །
བྱམས་འབུམ་ལས། སྒོམ་ལམ་ལ་སུམ་བརྒྱ་ཞེས་པ་ནི། ལམ་གྱི་རྟགས་བརྒྱ། བོན་
གྱི་རྟགས་བརྒྱ། སྣང་བཅས་མཁྱེན་པའི་རྟགས་བརྒྱ་སྟེ་སུམ་བརྒྱའོ། །སྤྱིར་ལྟར་ན་
མཐོང་ལམ་སྐྱེ་བ་དང་ས་དང་པོ་ཐོབ་པ་དུས་མཉམ་པ་སྟེ། ས་དང་པོ་ཐོབ་པའི་
འཕགས་པ་ལ་ཡོན་ཏན་བརྒྱ་ཕྲག་བཅུ་གཉིས་དང་ལྡན་པ་ལ་སོགས་བཤད་དེ་
གཞན་དུ་བལྟའོ། །ས་གཉིས་པ་ནས་བཅུ་པའི་བར་དུ་སྒོམ་ལམ་ཆེ་འབྲིང་ཆུང་དགུ་
དང་སྦྱར་ལ། ས་བཅུ་རྒྱུན་གྱི་མཐའ་མར་གཡུང་དྲུང་ལྟ་བུའི་ཏིང་ངེ་འཛིན་གྱིས་
ཤེས་སྒྲིབ་ཕྲ་བ་དང་བཅས་པ་བཅོམས་ནས། བཅུ་གཅིག་ཀུན་ཏུ་འོད་ཀྱི་ས་ཐོབ་པ་
སྟེ། དེ་ནི་སྐུ་གསུམ་རྫོགས་པའི་སངས་རྒྱས་ཀྱི་སའོ། །སངས་རྒྱས་ཀྱི་རྟགས་བཅུ་
གཅིག་ནི། འབྲས་བུ་ཐོབ་པའི་རྟགས་བཅུ་གཅིག་སྟེ་གཞན་དུ་བལྟའོ། །དགུ་
427



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་འབྲས་བུ་ནི། སྐུ་ལྔ་ཡེ་ཤེས་ལྔའི་ངང་ལ་འཁོར་བ་མ་སྟོང་བར་དུ་བཞུགས་ནས་
འགྲོ་དོན་མཛད་པའོ། །ཞེས་གསུངས་སོ། །
གཉིས་པ་ཆོ་གའི་ཚིག་དོན་དགྲལ་བ་ལ་གསུམ་ལས། དང་པོ་སེམས་བཟུང་
བའི་ཡུལ་ལ་མཁྱེན་པ་གསོལ་བ་ནི། སེམས་དཔའ་ཆེན་པོ་བདག་ལ་དགོངས་
གསོལ། ཞེས་པ་སྟེ། རྒྱལ་བའི་སྲས་པོ་བྱང་ཆུབ་སེམས་དཔའམ། གཡུང་དྲུང་སེམས་
དཔའ་ཆེན་པོ་རྣམས་དང་། རྫོགས་པའི་སངས་རྒྱས་རྣམས་བདག་ལ་དགོངས་
སུ་གསོལ། ཞེས་པའོ། །གཉིས་པ་སེམས་ཇི་ལྟར་བཟུང་བ་ལ་གཉིས་ཏེ། སྔོན་འབྱུང་
གི་རྒྱལ་བའི་སྲས་ཀྱིས་སེམས་ཇི་ལྟར་བཟུང་བའི་ཆོ་ག་དང་
། དེ་ཇི་ལྟ་བ་བཞིན་
དུ་རྗེས་སུ་བསླབ་པའི་ཆོ་གའོ། །དང་པོ་ནི། གཡུང་དྲུང་གི་ས་ཆེན་པོ་ལ་རབ་ཏུ་
ཞུགས་པའི། སེམས་དཔའ་རྣམས་ཀྱི་བགྲོད་པ་ཅི་བཞིན་དུ། ཞེས་པ་སྟེ། ཚོགས་
སྦྱོར་ལ་གནས་པའི་སེམས་དཔའ་རྣམས་དང་། ས་དང་པོ་ནས་ས་བདུན་པ་མན་
ཆད་མ་དག་ས་བདུན་དང་། དེ་ནས་བཅུ་པ་མན་ཆད་དག་པའི་ས་གསུམ་སྟེ།
དེ་ལྟར་གཡུང་དྲུང་གི་ས་ཆེན་པོ་བཅུ་ལ་རབ་ཏུ་ཞུགས་པའི། བྱང་ཆུབ་སེམས་དཔའ་
རྣམས་དང་། སངས་རྒྱས་ཀྱི་སར་གཤེགས་པའི་རྒྱལ་བ་རྣམས་ཀྱིས། བྱང་ཆུབ་
ཀྱི་སེམས་རིན་པོ་ཆེ་བཟུང་ནས། ལམ་ལ་རིམ་གྱིས་བགྲོད་པ་ཅི་བཞིན་དུ། ཞེས་
སྦྲེལ་ལ། གཉིས་པ་ནི། བདག་དང་མཐའ་ཡས་པའི་སེམས་ཅན་ཐམས་ཅད་ཀྱིས།
རིན་པོ་ཆེའི་སེམས་འདི་ཡོངས་སུ་བཟུང་ནས། ཞེས་པ་སྟེ། བདག་རང་ཉིད་དང་།
སེམས་ཅན་ལ་ཟད་པ་མེད་པས་མཐའ་ཡས་པ་སྟེ། དེ་ལྟར་དུ་གནས་པའི་སེམས་
ཅན་ཐམས་ཅད་ཀྱིས་ཀྱང་། རིན་པོ་ཆེ་བྱང་ཆུབ་ཀྱི་སེམས་འདི་ཡོངས་སུ་བཟུང་ནས།
ཞེས་སྦྲེལ་ལ། གསུམ་པ་སེམས་བཟུང་ནས་ལམ་ལ་ཇི་ལྟར་བསླབ་པ་ལ་གསུམ་སྟེ།
སྤྱི་དང་། བྱེ་བྲག་དང། དོན་བསྡུ་བའོ། །དང་པོ་ནི། ཐེག་པ་གོང་མ་ལ་སྤྱོད་ཅིང་།
428.



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཁྲི་འཕང་དང་པོ་ལ་རྟོགས་ཏེ། གཤེན་རབ་ཀྱི་ལམ་བགྲོད་པར་བྱའོ། །ཞེས་པ་སྟེ།
གཟུགས་ནས་བླ་ན་མེད་པའི་འབྲས་བུའི་བར་གྱི་འཁོར་འདས་ཀྱི་རྣམ་གྲངས་མི་
སྣང་མི་དམིགས་པའི་ཕྱིར། རང་བཞིན་མེད་པ་སྟེ། དེ་ལྟར་ཤེས་པས་ཐེག་པ་གོང་
མ་ལ་སྤྱོད་ཅིང་། ཁྲི་འཕང་དང་པོ་ལ་རྟོགས་པ་སྟེ། དེ་ལྟ་བུའི་ཚུལ་གྱིས་གཤེན་
རབ་ཀྱི་ལམ་བཞི་ལ་རིམ་གྱིས་བགྲོད་པར་བྱའོ། །ཞེས་པའོ། །གཉིས་པ་ལ་བཞི་ལས།
དང་པོ་གཤེན་ལམ་དཀར་པོ་ནི། དཀར་པོ་བག་ཆགས་མེད་པ་དང་། ཞེས་པ་སྟེ།
དཀར་པོ་དགེ་བའི་ལས་སྤྱོད་ལ་ནག་པོ་བདུད་ཀྱི་བག་ཆགས་མེད་པ་དང་། གཉིས་
པ་གཤེན་ལམ་རིང་པོ་ནི། ཐུགས་རྗེས་རྒྱུན་དུ་ཞུགས་པ་དང་། ཞེས་པ་སྟེ། ཐུགས་
རྗེ་ཆེན་པོས་འཁོར་བར་རྒྱུན་དུ་ཞུགས་ནས་སེམས་ཅན་གྱི་དོན་མཛད་པ་དང་།
གསུམ་པ་གཤེན་ལམ་དྲང་པོ་ནི། དྲང་པོ་འཁོར་བ་མེད་པ་དང་། ཞེས་པ་སྟེ།
ལས་དང་སྤྱོད་པ་དྲང་པོར་གནས་པས་ཕྱིན་ཆད་འཁོར་བ་མེད་པ་དང་། འོ་ན་
ཐུགས་རྗེ་ཆེན་པོས་འཁོར་བར་རྒྱུན་དུ་ཞུགས་པ་དང་། དྲང་པོར་གནས་པས་འཁོར་
བ་མེད་པ་འགལ་ལོ། །སྙམ་ན་མི་འགལ་ཏེ། བྱང་ཆུབ་སེམས་དཔའ་འཁོར་བར་
གནས་ཀྱང་། སྡུག་བསྔལ་གྱི་འཁོར་བ་མེད་དེ། མདོ་ལས། ལས་དང་རྐྱེན་དུ་འཛོམ་
པས་གཏོ་བུ་དོད་དེ་ནི། དམྱལ་བའི་ཡུལ་ན་འདུག་ཀྱང་བྱང་ཆུབ་སེམས་དཔའ་ཡོད།།
ཅེས་གསུངས་པ་བཞིན་ནོ། །བཞི་པ་གཤེན་ལམ་དབུ་མ་མཐར་ཕྱིན་ནི། དབུ་མ་
བླ་རུ་ཕྱིན་པ་དང་། ཞེས་པ་སྟེ། ཐེག་པ་ཆེན་པོ་དབུ་མའི་ལམ་གྱི་ལྟ་སྤྱོད་ཀྱིས།།
འབྲས་བུ་བླ་ན་མེད་པ་རུ་ཕྱིན་པ་དང་བཞིའོ། །གསུམ་པ་དོན་བསྡུ་བ་ནི། གཤེན་
རབ་ཀྱི་ལམ་བགྲོད་ཅིང་ངེས་དོན་བསྒོམ་པར་འཚལ་ལོ། །ཞེས་པ་སྟེ། དེ་ལྟར་དུ་
གཤེན་རབ་ཀྱི་ལམ་བཞི་ལ་བགྲོད་ཅིང་ངེས་པའི་དོན་ཟབ་མོ་བསྒོམ་པར་འཚལ་
ལོ། །ཞེས་པའོ། །དེའི་སྤང་བྱ་ནི། དབང་སྒྲོན་ལས། མངོན་རྟོགས་ལམ་འབུམ་
42



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རྟོགས་པ་གཙོ། བོན་ལ་སྒྲོ་སྐུར་སྤང་བར་བྱ། ཞེས་པའོ། །
བཞི་པ་སེམས་བསྐྱེད་པ་ལ་གཉིས་ནི། རང་བཞིན་གཏན་ལ་དབབ་པ་དང་།
ཆོ་གའི་ཚིག་དོན་དགྲལ་བའོ། །དང་པོ་ལ་གཡུང་དྲུང་ཡན་ལག་དགུ་སྟེ། སེམས་
བསྐྱེད་པའི་རྒྱུ་དང་། བསྐྱེད་པའི་རྟེན་དང་། བསྐྱེད་བྱའི་ཡུལ་དང་
། བསྐྱེད་པའི་
ཐབས་དང་། སྐྱེ་བའི་གནས་དང་། བསྐྱེད་པའི་ཚུལ་དང་། སྐྱེས་པའི་དོན་དང་།
བསྐྱེད་བྱེད་ཀྱི་སྟོབས་དང་། སྐྱེས་པའི་འབྲས་བུའོ། །དང་པོ་སེམས་བསྐྱེད་པའི་
རྒྱུའི་གཙོ་བོ་ནི། སེམས་ཡིན་སྟེ། སེམས་དེ་ཡང་སེམས་སུ་གནས་པའི་དོན་གྱིས།
བསྐྱེད་ན་གཤེན་གྱི་དགོངས་པར་འགྱུར་བ་ལ་ཚེགས་མེད་དེ། དཔེར་ན་མུན་པ་
ལོ་སྟོང་ལོན་ཀྱང་སྒྲོན་མའི་རྐྱེན་གྱིས་སྐད་ཅིག་གིས་འགྱུར་བ་བཞིན་ནོ། །གཞན་
ཡང་སེམས་ཅན་གྱི་སྡུག་བསྔལ་ལ་དམིགས་པའི་སྙིང་རྗེ་དང་། སངས་རྒྱས་ཀྱི་ཡོན་
ཏན་ལ་དམིགས་པའི་དད་པ་ལ་སོགས་པའོ། །གཉིས་པ་རྟེན་ནི། ལྷ་དང་མིའི་འགྲོ་
བ་རྣམས་ལས་ཐེག་ཆེན་དུ་རིགས་སད་པ་དང་། ཁྱད་པར་མིའི་འགྲོ་བ་དལ་འབྱོར་
དང་ལྡན་པའོ། །གསུམ་པ་བསྐྱེད་བྱའི་ཡུལ་ནི། རྫོགས་པའི་སངས་རྒྱས་ཡིན་ཏེ།
སངས་རྒྱས་མ་ཐོབ་ན། ས་ཐོབ་ཀྱི་འཕགས་པ་གཡུང་དྲུང་སེམས་དཔའ་རྣམས་
ཀྱིས་ཀྱང་སེམས་ཅན་གྱི་འགྲོ་དོན་བྱེད་མི་ནུས་སོ། །བཞི་པ་བསྐྱེད་པའི་ཐབས་ནི།
སྨོན་པ་དང་འཇུག་པའི་སེམས་བསྐྱེད་པ་ཡིན་ལ། དེ་གཉིས་ཀྱང་། སྨོན་པ་སེམས་
ཅན་གྱི་དོན་དུ་སངས་རྒྱས་ཐོབ་པར་འདོད་པ་ཙམ་ཡིན་ཅིང་། འཇུག་པ་དེའི་རྒྱུ་
ལ་རབ་ཏུབརྩོན་པའོ། ལྔ་པ་སྐྱེ་བའི་གནས་ནི། འཁོར་བ་སྡུག་བསྔལ་གྱི་རྒྱ་མཚོར་
གནས་པའི་སེམས་ཅན་རྣམས་ཡིན་ཏེ། དེ་དག་ལས་རང་གི་ཕ་མར་མ་གྱུར་པ་མེད་
པས། དེ་རྣམས་ཀྱི་སྡུག་བསྔལ་བསམ་ན་བྱང་ཆུབ་ཀྱི་སེམས་རྒྱུད་ལ་སྐྱེ་བའོ། །དྲུག་
པ་བསྐྱེད་པའི་ཚུལ་ནི། གནས་སྐབས་དང་མཐར་ཐུག་ཀུན་ཏུ་གཞན་དོན་ཕུན་
430



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སུམ་ཚོགས་པ་དང་ལྡན་པའོ། །བདུན་པ་སྐྱེས་པའི་དོན་ནི། དམན་པ་ལས་བླ་མེད་
དུ་གྱུར་པ་ལ། སེམས་ཅན་ལས་སངས་རྒྱས་སུ་གྱུར་ཏེ་འགྲོ་དོན་ནུས་པའོ། །བརྒྱད་
པ་བསྐྱེད་བྱེད་ཀྱིས་སྟོབས་ནི། བྱང་ཆུབ་སེམས་དཔའི་སྤྱོད་པ་ཟབ་མོ་ལ་བསླབ་
པ་སྟེ། དེའང་སེམས་ཀྱི་སྤྱོད་པ་ཚད་མེད་པ་བཞི་དང་། སྟོང་ཉིད་སྙིང་རྗེའི་སྙིང་
པོ་ཅན་བསྒོམ་པ་དང་། ལུས་ཀྱི་སྤྱོད་པ་སྦྱིན་པ་གསུམ་ལ་སོགས་ཕ་རོལ་དུ་ཕྱིན་
པ་དྲུག་ལ་བསླབ་པའོ། །དགུ་པ་སྐྱེས་པའི་འབྲས་བུ་ནི། འཁོར་བ་མ་སྟོང་གི་བར་
དུ་སེམས་ཅན་གྱི་དོན་འབད་མེད་ལྷུན་གྲུབ་ཏུ་འབྱུང་བའོ། །
གཉིས་པ་ཆོ་གའི་ཚིག་དོན་དགྲལ་བ་ལ་གསུམ་ལས། དང་པོ་ཡུལ་ལ་མཁྱེན་
པ་གསོལ་བ་ནི། ཡེ་གཤེན་ཆེན་པོ་བདག་ལ་དགོངས་སུ་གསོལ། ཞེས་པ་སྟེ། ཡེ་
གཤེན་ཆེན་པོ་ཆེ་རྒྱལ་རྒོད་ཞུ་ཅན་ལ་སོགས་ཡེ་གཤེན་བཅུ་གསུམ་དང་། ས་བཅུ་
དང་ལམ་ལྔ་ལ་གནས་པའི་གཡུང་དྲུང་སེམས་དཔའ་རྣམས་དང་། རྫོགས་པའི་
སངས་རྒྱས་ཐམས་ཅད་བདག་ལ་དགོངས་སུ་གསོལ། ཞེས་པའོ། །གཉིས་པ་རྒྱལ་
བ་སྲས་བཅས་ཀྱི་སྤྱོད་པ་ཟབ་མོ་ལ་བསླབ་པ་ལ་གསུམ་ལས། དང་པོ་གང་གིས་
བསླབ་པར་བགྱི་ན། བདག་དང་མཐའ་ཡས་པའི་སེམས་ཅན་ཐམས་ཅད་ཀྱིས།
ཞེས་པ་སྟེ། བདག་རང་ཉིད་དང་། མཐའ་ཡས་པའི་ཁམས་གསུམ་གྱི་སེམས་ཅན་
ཐམས་ཅད་ཀྱིས། ཞེས་སྦྲེལ་ལ། གཉིས་པ་ཚུལ་ཇི་ལྟར་བསླབ་ན། རྫོགས་པའི་
སངས་རྒྱས་རྣམས་ཀྱིས་མཛད་པ་ཅི་བཞིན་དུ། ཞེས་པ་སྟེ། བདག་ཅག་གི་སྟོན་
པ་ཡང་དག་པ་རྫོགས་པའི་སངས་རྒྱས་རྒྱལ་བ་གཤེན་རབ་མི་བོ་དང་། རྒྱལ་སྲས་
བྱང་ཆུབ་སེམས་དཔའ་རྣམས་ཀྱིས། གཡུང་དྲུང་སེམས་དཔའི་སྤྱོད་པ་ཟབ་མོ་
ལ་བསླབ་པར་མཛད་པ་ཅི་བཞིན་དུ། ཞེས་སྦྲེལ་ལ། གསུམ་པ་གང་ལ་བསླབ་པར་
བགྱི་ན། གཡུང་དྲུང་སེམས་དཔའི་སྤྱོད་པ་ཟབ་མོ་ལ་བསླབ་པར་བགྱིའོ། །ཞེས་
431



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་སྟེ། རྒྱལ་སྲས་གཡུང་དྲུང་སེམས་དཔའི་སྤྱོད་པ་ཟབ་མོ་བསླབ་པ་སུམ་བརྒྱ་དང་
དྲུག་ཅུ་ལས། རྒྱས་འབྲིང་བསྡུས་པ་ཡོངས་སུ་བསྡུས་པའི་བསླབ་བྱ་རྣམས་ལས།
རང་གི་བློ་ཚད་དང་སྦྱར་ནས་བསླབ་པར་བགྱིའོ། །ཞེས་པའོ། །གསུམ་པ་དེ་ལྟ་
བུའི་སྤྱོད་པ་ལ་བསླབ་ཅིང་། སེམས་བསྐྱེད་མ་བཞིའི་སེམས་བསྐྱེད་པ་ལ་བཞི་སྟེ།
དང་པོ་འཁོར་བ་ལས་མི་ཆགས་པའི་བརྟུལ་ཞུགས་ཀྱི་སེམས་བསྐྱེད་པ་ནི། འཁོར་
བའི་བོན་རྣམས་འཁོར་བ་ལ་གནས་པར་མི་བྱའོ། །ཞེས་པ་སྟེ། རིགས་དྲུག་གིས་
བསྡུས་པའི་འཁོར་བའི་བོན་མཐའ་དག་རྣམས་ལ། ཤེས་རབ་ཟབ་མོས་སྡུག་བསྔལ་
གྱི་གནས་སུ་ཤེས་པར་བྱས་ཏེ། དེ་ལ་མི་ཆགས་པར་བཏུལ་ཞུགས་ཀྱི་སེམས་བསྐྱེད་
ནས་འཁོར་བ་ལ་གནས་པར་མི་བྱའོ། །གཉིས་པ་མ་རིག་པ་ལས་རིག་པའི་ཡེ་ཤེས་
ཀྱི་སེམས་བསྐྱེད་པ་ནི། འཁོར་བའི་བོན་རྣམས་ལ་འཁོར་བ་ལ་གནས་པར་མི་
བྱའོ། །ཞེས་པ་སྟེ། ཀུན་བརྟགས་དང་ལྷན་སྐྱེས་གཉིས་ཀྱིས་བསྡུས་པའི་འཁོར་
བའི་བོན་མ་རིག་པ་རྣམས། ཤེས་རབ་ཟབ་མོས་སྟོང་པ་ཉིད་དུ་ཤེས་པར་བྱས་ལ།
རིག་པའི་ཡེ་ཤེས་ཀྱི་སེམས་བསྐྱེད་ནས་འཁོར་བ་ལ་གནས་པར་མི་བྱའོ། །ཞེས་
པའོ། །དེ་གཉིས་ཀྱིས་འཁོར་བའི་མཐའ་ལ་ཞེན་པ་བཀག །གསུམ་པ་ཐེག་དམན་
ལས་སྙིང་རྗེ་ཚད་མེད་ཀྱི་སེམས་བསྐྱེད་པ་ནི། འཁོར་བའི་བོན་རྣམས་ཀྱི་འཁོར་
བ་ལ་གནས་པར་མི་བྱའོ། །ཞེས་པ་སྟེ། ཐེག་དམན་རྣམས་ལ་ནི་འཁོར་བའི་བོན་
ཞེས་བྱ་སྟེ། ཅིའི་ཕྱིར་ན། བྱམས་འབུམ་ལས། ཐེག་དམན་རང་ཉིད་ཞི་བདེ་དོན་
དུ་གཉེར་བ་རྣམས་ཀྱིས་དམྱལ་བར་གནས་པ་བས་ཀྱང་སངས་རྒྱུས་ལ་རིང་།
ཞེས་པས། འགྲོ་དྲུག་ཕ་མར་ཤེས་པར་བྱས་ནས་དེ་རྣམས་སྙིང་རྗེ་ཚད་མེད་པའི་སེམས་
བསྐྱེད་དེ། ཐེག་དམན་ལམ་རྣམས་ཀྱི་འཁོར་བ་ལ་གནས་པར་མི་བྱའོ། །ཞེས་
པའོ། །བཞི་པ་འཁོར་བ་ལས་ཐུགས་རྗེ་ཆེན་པོས་སེམས་བསྐྱེད་པ་ནི། རྣམ་པར་
432



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བྱང་བ་མྱ་ངན་ལས་འདས་པ་ཡང་དག་པའི་དོན་ལ་སྤྱོད་ཅིང་སྤྱད་པར་བགྱིའོ། །ཞེས་
པ་སྟེ། སངས་རྒྱས་ནས་ཐུགས་རྗེ་ཆེན་པོ་བཞིའི་ཡུན་བསྲིང་ནས་འཁོར་བ་མ་སྟོང་
གི་བར་དུ་སེམས་ཅན་རྣམས་རྣམ་པར་བྱང་བ་མྱ་ངན་ལས་འདས་པ་ཡང་དག་པའི་
དོན་ལ་སྤྱོད་ཅིང་སྤྱད་པར་བགྱིའོ། །ཞེས་པའོ། །དེ་གཉིས་ཀྱིས་ཞི་བའི་མཐའ་ལ་
ཞེན་པ་བཀག །དེའི་སྤང་བྱ་ནི། དབང་སྒྲོན་ལས། ཡེ་གཤེན་དོན་འབུམ་སེམས་
བསྐྱེད་གཙོ།། རང་གཞན་སེམས་གསོད་སྤང་བར་བྱ། ཞེས་སོ།།
སྨྲས་པ།
འབུམ་སྡེ་བཞི་ཡི་སྙན་པའི་གཡས་འཁྱིལ་དུང་།།
རྣམ་འགྲེལ་ལེགས་བཤད་གསར་པའི་ཕུས་བཏབ་ཚེ།།
ཡོན་ཏན་འཛད་པ་མེད་པའི་དབྱངས་རིང་པོ།།
གང་གིས་ཐོས་པ་ཙམ་གྱིས་སྲིད་མཐར་བྱེད།།
གྲུབ་པའི་མཐའ་གྱུར་གང་ལས་ཁྱད་འཕགས་པའི།།
གཡུང་དྲུང་བོན་གྱི་བསྟན་པའི་སྒོ་འཕར་ཉིད།།
བདག་བློའི་རྣམ་དཔྱོད་སྒོ་པ་དེ་ཡིས་ཕྱེས།།
བློ་ལྡན་གང་ལ་དགེས་པའི་ནོར་སྦྱིན་གྱིས།།
ཀུན་བཟང་བདེ་བ་ཆེན་པོའི་གནས་ཀྱི་ཆར།།
ཀུན་ཕན་བྱང་ཆུབ་སེམས་ཀྱིས་འདི་བྱས་སོ།།
ཀུན་གསལ་ལེགས་བཤད་ཟླ་བའི་ལང་ཚོ་འདི།།
433



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཀུན་ཁྱབ་བློ་གྲོས་མཁའ་ལ་ཤར་ཚུལ་ཡིན།།
ལེགས་བྱས་འདི་ཡིས་བསྟན་འཛིན་སྐྱེས་བུ་རྣམས།།
ཞབས་པད་ཡུན་བརྟན་དགེ་འདུན་ཚོགས་འཕེལ་ཞིང་།།
དེ་མཐུས་སྲིད་པའི་རྒུད་པ་ཀུན་སེལ་ནས།།
དགེ་ལེགས་ཡོན་ཏན་སྣང་བས་རྟག་ཁྱབ་ཤོག།
འབུམ་བཞིའི་ཆོ་གའི་རྣམ་འགྲེལ་ཉི་འོད་གཞོན་ནུ་ཞེས་བྱ་བ་འདིའང་སྐྱེས་སྦྱོང་གི་བློ་གྲོས་ཕུལ་དུ་ཕྱིན་
ཅིང་རིག་པའི་གནས་ལྔ་ལ་མཁྱེན་པའི་སྤྱན་དཀྱུས་རིང་བའི་རབ་འབྱམས་པ་ཁྲོ་ཚང་གི་དབོན་བླ་ཡིད་
བཞིན་དབང་རྒྱལ་གྱིས་བསྐུལ་བའི་ངོར་ཤར་རྫའི་བྱ་བྲལ་དྲི་མེད་སྙིང་པོའི་སྡེས་སྦྱར་བས་བསྟན་འགྲོའི་དོན་
དུ་འགྱུར་བར་གྱུར་ཅིག །ཆོ་ག་རྣམ་བཞིའི་རྣམ་འགྲེལ་པར། ཞུས་པོ་བླ་མ་ཁྲོ་ཚང་གིས༎ བསྐྲུན་པའི་མཐུན་
རྐྱེན་སྦྱར་བའི་མཐུས།། བསྟན་དང་འགྲོ་ལ་ཕན་ཐོག་ཤོག །ཕྱི་མོའི་ཡི་གེ་མཁན་ཚུལ་ཁྲིམས་བསྟན་འཛིན་
དབང་པོའི་པར་བྱང་བཅས་བགྱིས་པ་དགེའོ། །བཀྲ་ཤིས་སོ། །
434



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་མདོ་
ཞེས་བྱ་བ་བཞུགས་སོ།།
༄༅། །ཞང་ཞུང་སྐད་དུ། ཨ་ཏི་གྱེར་ཞི་ཁྲི་པ་གུ་ར་དྲིན་གྱི་ཤིཤིན་ཉེ་ལོ་ད་དོད་ཅི།
བོད་སྐད་དུ། དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་མདོ་ཞེས་བྱ་བ།
དཀོན་མཆོག་གསུམ་ལ་ཕྱག་འཚལ་ལོ། །གང་ཞིག་སངས་རྒྱས་གཤེན་རབ་མཆོག་
དེ་ནི། བདེ་བར་གཤེགས་པ་ཡང་དག་མངོན་པར་རྫོགས་པའི་སངས་རྒྱས།
འདབ་ཆགས་ཀྱི་རྒྱལ་པོ། ཟག་པ་ཟད་པའི་སྐུ། མཚན་གྱི་མེ་ཏོག་ལ། ལེགས་པའི་
དཔེ་བྱད་ཀྱི་འབྲུ་ཆགས་པ། སྐུ་མཛེས་པ་བལྟ་བས་ཆོག་མི་ཤེས་པ། བལྟ་བའི་འོས་
སུ་གྱུར་པ། མཐོང་ན་དགའ་བ། མཚུངས་པ་མེད་པ། ངེས་པའི་ཐོ་ཡིག་བཞི་བཅུས་
སྤྲས་པ། དཔག་ཏུ་མེད་པའི་འོད་ཟེར་རྣམ་པར་འཕྲོ་བ། གསུང་ལྷང་ལྷང་སྙན་
པར་སྒྲོགས་པ། དབྱངས་ཀྱི་ཡན་ལག་དྲུག་ཅུས་ཕྱོགས་བཅུར་ཁེངས་པ། ཉོན་
མོངས་མེད་པ། སེམས་ཤིན་ཏུ་རྣམ་པར་གྲོལ་བ། བྱེད་པ་བྱས་པ། རིག་པ་གསལ་བ།
སྟོབས་དང་ལྡན་པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ།
སོ་སོའི་སྒོ་གང་ལས་ཀྱང་མ་བསྒྲིབས་པ། ཏིང་ངེ་འཛིན་གྱི་སྒོ་མཐའ་ཡས་པ་རྫོགས་པ།
རྣམ་པ་ཐམས་ཅད་ཅིར་ཡང་མཁྱེན་པ། མཁྱེན་པ་དག་པ། ཁུར་བོར་བ། བྱ་བ་
བྱེད་པ། ཐུགས་རྗེ་ཆེ་བ། ཐབས་ལ་མཁས་པ། ཐུགས་རྗེས་ཀུན་ལ་གཟིགས་པའི་
སྤྱན་མངའ་བ། ངེས་པར་དགོངས་པ། འགྲོ་བ་འདུལ་བ། གཏོ་ཆེ་བ། དཔྱད་
རིང་བ། ཡེ་ཤེས་གསལ་བ། ཐར་ལམ་སྟོན་པ། ཁ་ལོ་སྒྱུར་བ། ངན་འགྲོ་གཅོད་པ།
ཆགས་པ་སེལ་བ། མདུད་པ་བཀྲོལ་བ། སྒྲིབ་པ་སྦྱོང་བ། སྐྱེ་སྒོ་གཅོད་པ། མྱ་ངན་
435



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སངས་པར་བྱེད་པ། སྟོང་གསུམ་འཇིག་རྟེན་འདུལ་བའི་སྟོན་པ། དགྲ་བཅོམ་
གཤེན་རབ་རྣམས་ཀྱི་རྒྱལ་པོ། གཡུང་དྲུང་སེམས་དཔའ་རྣམས་ཀྱི་སློབ་དཔོན།
ཐར་འདོད་གང་ཟག་རྣམས་ཀྱི་དེད་དཔོན། མདོར་ན་སངས་རྒྱས་གཤེན་རབ་
མཆོག་དེ་བཞིན་གཤེགས་པ་བདུད་བཅོམ་པ་དེ་ནི། བྱང་ཆུབ་གསུམ་གྱི་གང་ཟག་
གི་ཡུལ་ལས། རང་བཞིན་གྱི་ཡོན་ཏན་གཅིག་ཕྲག་བཅུ་དང་དགུས་མཐོ་བ།
ཁྱད་པར་གྱི་ཡོན་ཏན་བཅུ་ཕྲག་གཅིག་གིས་འཕགས་པ། དཔེས་བསྔགས་པའི་
ཡོན་ཏན་ཉི་ཤུ་རྩ་ལྔས་ཆེ་བ། ཡོན་ཏན་དང་འབྱོར་པ་དེ་དག་གིས་གཤེན་
རྣམ་རྩོད་པ་དང་། རང་རྟོགས་གཤེན་རབ་དང་། གཡུང་དྲུང་སེམས་དཔའ་རྣམས་
ཀྱི་ཡོན་ཏན་དང་འབྱོར་པ་ཐམས་ཅད་ཟིལ་གྱིས་ནོན་པ། དེ་ལྟ་བུའི་ཡོན་ཏན་ཐོས་
པ་དཀའ་བ། ཐོས་ན་དྲན་པ་ཉུང་བ། དྲན་ནས་བརྗོད་པ་དཀོན་པའི་ཡོན་ཏན་
འདི་དག་ནི་རྫོགས་པའི་སངས་རྒྱས་ཉིད་ལ་མངའ་འོ། ༧ གཡུང་དྲུང་གི་བོན་རིན་
པོ་ཆེ་ནི། སྟོན་པའི་ཐུགས་ཀྱི་བཅུད། མགུལ་གྱི་བུམ་པར་དྲིལ་བ། ཀུན་གྲོལ་ལྗགས་
ལ་བཀྲམ་པ། ཚངས་པའི་དབྱངས་ཀྱིས་ལེགས་པར་གསུངས་པ། ཡང་དག་པར་
གསུངས་པ། མ་ཚང་བ་མེད་པར་གསུངས་པ། སྙན་ཅིང་ཡིད་ལ་བབ་པ། ལོག་
པ་གཞན་དང་མ་འདྲེས་པ། སྐུ་གསུམ་གྱི་བདག་ཉིད། སྐུ་གསུང་ཐུགས་ཀྱི་རང་
བཞིན། སྟོན་པའི་གསུང་དངོས་སུ་གྲགས་པ། སོ་སོ་ཡང་དག་རིག་པ་བཞིའི་ངང་
ཚུལ་ཅན། ཡོན་ཏན་མཐའ་ཡས་པའི་འབྱུང་གནས་མྱ་ངན་ལས་འདས་པའི་གྲོང་
ཁྱེར་དུ་འགྲོ་བའི་ལམ་བཟང་པོ། ཐར་པའི་ས་བོན། མི་གསལ་བ་མེད་པ། འཁྲུལ་
པ་དང་ནོར་བ་དང་བརྗེད་བུལ་མེད་པ། སློབ་ན་འཕྲུལ་གྱི་ཡི་གེས་ལྐུགས་པ་ཁ་
འབྱེད་པ། ཀུན་སྟོན་པར་བྱེད་པ་མཐོང་ན་ཐེ་ཚོམ་སེལ་བ། དོགས་པ་གཅོད་པ།
བསམ་ཞིང་ཉམས་སུ་བླང་ན་ཉོན་མོངས་ཞི་བ། ལས་ཉོན་སྦྱོང་བ། ངན་སོང་ལས་
436



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
སྒྲོལ་བ། སྡུག་བསྔལ་ལས་སྐྱོབ་པ། ཆུ་བོ་སྐེམས་པ། བདུད་བཞི་བཅོམ་པ།
འཁོར་ལམ་སྤོང་བ། རྒྱུན་དུ་སློབ་པ། ཁྲོ་བ་མི་བྱེད་པ། ཐར་པར་འདྲེན་པ།
བླང་དོར་གྱི་ལམ་ལ་ཚུལ་བཞིན་དུ་འཇུག་པར་བྱེད་པ་དེ་ནི་གཡུང་དྲུང་གི་བོན་
རིན་པོ་ཆེའོ།། ༧ གཤེན་རབ་གཡུང་དྲུང་སེམས་དཔའ་རྣམས་ནི། ངེས་པ་འབྱུང་
བའི་བློ་ཅན། རིགས་དང་ལྡན་པ། ལམ་ལ་ཞུགས་པ། ལེགས་པར་ཞུགས་པ།
ཡང་དག་པར་ཞུགས་པ། ཉོན་མོངས་ཞི་བ། རྒྱུད་དུལ་བ། སྤྱོད་པ་དལ་བ།
དྲན་ཤེས་ལྡན་པ། མི་དགེ་བཅོམ་པ། དགེ་བཅུ་རྫོགས་པ། སྨིན་པ་དང་གྲོལ་བའི་
དོན་ལ་བརྩོན་པ། དེའི་ཕྱོགས་དང་མཐུན་པར་སྤྱོད་པ། རྒྱུའི་ཕར་ཕྱིན་ལ་སློབ་
པ། འབྲས་བུ་དོན་དུ་གཉེར་བ། ཉོན་མོངས་བྱང་བ། ཤེས་སྒྲིབ་སྦྱོང་བ། སྲིད་
པ་ལ་མི་འཁྲུལ་བ། ཞི་བ་ལ་མི་གནས་པ། རང་དོན་སྤངས་པ། གཞན་དོན་སྒྲུབ་པ།
བྱང་ཆུབ་སེམས་ཀྱི་མངའ་བདག །འཕགས་པའི་ནོར་བདུན་གྱིས་ཕྱུག་པ། རྣམ་
པར་དག་པའི་བསོད་ནམས་ཀྱི་ཕུང་པོ་ཡོངས་སུ་རྫོགས་པ་ནི་གཤེན་རབ་གཡུང་
དྲུང་སེམས་དཔའ་དག་གོ །གང་ཞིག་དགོས་འདོད་ཀུན་འབྱུང་བའི།། ཡིད་བཞིན་
ནོར་བུ་རིན་ཆེན་ལྟར།། བླ་ན་མེད་ཅིང་དཀོན་པའི་མཆོག །དཀོན་མཆོག་
ལ་སྐྱབས་སུ་མཆིའོ། །ཅི་སྙེད་མཆོད་ཡོན་ཁྱེད་ལ་འབུལ།། སྡིག་པ་མི་དགེ་སོ་སོར་
བཤགས།། དགེ་བ་ཀུན་གྱི་རྗེས་སུ་འབྲང་།། ཡི་རང་འཁོར་ལོ་བསྐོར་བར་བསྐུལ།།
མྱ་ངན་མི་འདའ་བཞུགས་པར་མཛོད།། ཐུགས་རྗེས་བཏང་འབྲལ་མེད་པར་ཟུངས།།
སངས་རྒྱས་ས་ལ་འཁོད་པར་སྨོན། དགེ་བ་ཅི་བགྱིས་དབྱིངས་སུ་བསྔོ། ཞེས་དཀོན་
མཆོག་གསུམ་གྱི་ཡོན་ཏན་རྗེས་སུ་དྲན་པའི་མདོ་ཞེས་བྱ་བ་འདིའང་སྟག་ཞིག་ཉི་མ་བདུད་འདུལ་གྱིས་བསྐུལ་ནས།
ཁམས་དང་རྣམ་པར་རྒྱལ་བ་ལས་གསུངས་པ་བཞིན་དུ་ཤུར་རྫ་དྲི་མེད་སྙིང་པོས་བསྡེབས་པས་རང་གཞན་ཐམས་
ཅད་དཀོན་མཆོག་གི་སྐྱབས་འོག་ཏུ་ཚུད་པར་གྱུར་ཅིག་གུ། ཐ་ཚན་མུ་ཚུག་དེ་སྨར་ཧཱ། དགེའོ། །
ག་གསུམ་
43



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དཀོན་མཆོག་གསུམ་རྗེས་སུ་དྲན་པའི་མདོ་འགྲེལ་
འཇའ་ཚོན་དྲྭ་བ་ཞེས་བྱ་བ་བཞུགས་སོ།།
༄༅། ། རྒྱལ་བ་ཀུན་གྱི་མཁྱེན་པའི་ཡེ་ཤེས་གཏེར།།
འགྱིང་བཅས་པདྨའི་སྟེང་ན་རབ་སྒེག་ཅིང་།།
སྲིད་པའི་བདག་འཛིན་གཅོད་བྱེད་རལ་གྲི་འཆང་།།
འཇམ་དཔལ་དཔའ་བོའི་ཞབས་པད་གཙུག་ན་མཛེས།།
སྤངས་རྟོགས་ཡོན་ཏན་ཀུན་བརྙེས་རྫོགས་སངས་རྒྱས།།
སྲིད་པའི་སྡུག་བསྔལ་འཇོམས་བྱེད་བདེན་གཉིས་བོན།
ལུང་དང་རྟོགས་པའི་དབང་ཕྱུག་འཕགས་པའི་ཚོགས།།
རིན་ཆེན་རྣམ་གསུམ་གྲགས་པས་ཤིས་གྱུར་ཅིག།
ཐར་འདོད་འགྲོ་བ་ཀུན་གྱི་སྐྱབས་གཅིག་པུ།།
མཆོག་གསུམ་ཡོན་ཏན་མི་ཟད་ནམ་མཁའི་མཛོད།།
ཆ་ཤས་རྗེས་སུ་དྲན་པའི་ཚིག་ཉུང་ཕྲེང་།།
འཇའ་ཚོན་དྲ་བའི་རྒྱུན་འདི་བདག་གིས་སྤེལ།།
འདི་ལྟར་སྲིད་པ་འཁོར་བའི་ས་འདི་ན་གནས་པའི་སེམས་ཅན་རྣམས་ཐོག་
མ་དང་མཐའ་མ་མེད་པར། འཁོར་བའི་སྡུག་བསྔལ་དང་སྡུག་བསྔལ་ཆེན་པོ་དོས་
དྲག་ལ་བཟོད་དཀའ་བ། མེ་འབར་བའི་ཀློང་དུ་བསྲེགས་པ་ལྟ་བུའི་རང་བཞིན་
438



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འདིས་མནར་བ་ལ་ཡང་ཡང་དཔག་པས་ཡ་ང་ཞིང་མི་བཟོད་པའི་སྐྲག་སེམས་སྐྱེས་
པ་དང་
། སྡུག་བསྔལ་འདི་ལ་སུ་ཞིག་གིས་སྐྱོབ་པར་ནུས་བརྟགས་ཙ་ན། རང་ཉིད་
འཁོར་བའི་འཇིགས་པ་མཐའ་དག་ལས་གྲོལ་ནས། གཞན་འཇིགས་པ་ཀུན་ལས་
སྐྱོབས་པའི་མཐུ་མངའ་བ་ནི། བདག་ཅག་གི་སྟོན་པ་དམུ་རྒྱལ་སྲས་པོ་ལྟ་བུ་སྟེ།
དེས་འཁོར་བའི་སྡུག་བསྔལ་བཟློག་བྱེད་ཀྱི་ཐབས་མ་ལུས་པ་མཁྱེན་པ། དེ་ལ་གཞན་
སྐྱོབ་པའི་བརྩེ་བ་ལྡན་པ། ཐབས་མཁས་པས་སྡུག་བསྔལ་ལས་གཏན་དུ་སྐྱོབ་ནུས་པ།
སྲིད་པ་བསྒྲལ་བར་དམ་བཅས་པས་ཅི་མི་སྙམ་པར་མི་འཇོག་པ་ཐུགས་དམ་གྱི་རྩ་
བ་གཞན་དོན་གཅིག་པུ་ཡིན་པས་སྐད་ཅིག་ཀྱང་ཡལ་བར་མི་འདོར་བ་སྟེ། དེ་ལྟ་
བུའི་སྟོན་པ་རིན་པོ་ཆེ་དང་། དེས་བསྟན་པའི་གཡུང་དྲུང་གི་བོན་སྡུག་བསྔལ་ལས་
སྐྱོབ་པའི་ཐབས་ལམ་རིན་པོ་ཆེ་དང་། ལམ་བསྒྲུབ་པའི་གྲོགས་འདུན་པ་བསྐྱེད་
པའི་རྩ་བ་མཚུངས་པ་མེད་པ། གཤེན་རབ་སེམས་དཔའ་རིན་པོ་ཆེ་དང་གསུམ་ནི།
སྲིད་པ་འདི་ན་སྡུག་ཀུན་གཉིས་ཀྱིས་མནར་བའི་འགྲོ་བ་རྣམས་ཀྱི་ཉོན་མོངས་དེ་
སེལ་ཞིང་འཇིགས་པ་དེ་ལས་སྐྱོབ་པར་ཞུ་བའི་ཡུལ་བླ་ན་མེད་པ་ཡིན་པས་
ས་ན།
དེ་དག་གི་ཡོན་ཏན་རྗེས་སུ་དྲན་ཞིང་ཡིད་ཆེས་པའི་དད་པ་ནི་ལམ་གྱི་རྩ་བ་ཡིན་
པའི་ཕྱིར་ན།
མཆོག་གསུམ་གྱི་ཡོན་ཏན་ཅུང་ཟད་འཆད་པ་ལ་གསུམ། མཚན་གྱི་དོན།
འགྱུར་བའི་ཕྱག །གཞུང་དོན་འཆད་པའོ། །དང་པོ་ནི། ཨ་ཏི་གྱེར་ཞི་ཁྲི་པ་གུ་ར་
དྲིན་གྱི་ཤི་ཤིན་ཉེ་ལོ་ད་དོད་ཅི། བོད་སྐད་དུ། དཀོན་མཆོག་གསུམ་གྱི་ཡོན་ཏན་
རྗེས་སུ་དྲན་པའི་མདོ། །ཞེས་པ་སྟེ། དེའང་ཨ་ཏི་སངས་རྒྱས། གྱེར་ཞི་བོན།
ཁྲི་པ་སེམས་དཔའ། གུ་ར་ཡོན་ཏན། དྲིན་གྱི་རྗེས་སུ། ཤི་ཤིན་ཤེས་པའམ་དྲན་པ།
ཉེ་ལོ་ཡོ་མདོ། ད་དོད་ཙི་ཞེས་བྱ་བ་སྟེ། ཚིག་འགྱུར་དོན་འགྱུར་གཉིས་ལས་འདི་
439



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ནི་ཕལ་ཆེར་ཚིག་འགྱུར་རོ། །དཀོན་མཆོག་ཅེས་བྱ་བ་ནི་རཏྣའི་སྒྲ་ལས་དྲངས་ན་
རིན་པོ་ཆེ་སྟེ། དེའང་དཀོན་པའི་དཔེ་བཞིས་བསྟན་ཏེ། ཐོབ་པ་དཀོན་པ་ནོར་བུ།
མཐོང་བ་དཀོན་པ་ཉིན་སྐར། སྤྱོད་པ་དཀོན་པ་གཞའ་ཚོན། རྙེད་པ་དཀོན་པ་
ཨུ་དུམ་ཝ་ར་ལྟ་བུ་སྟེ། དེ་ཉིད་སུས་ཐོབ་པ། མཐོང་བ། སྤྱོད་པ། རྙེད་པར་གྱུར་
ན་མཆོག་ཏུ་གྱུར་པའོ། །བོད་སྐད་དུ་རིན་པོ་ཆེ་ཞེས་པ་དེ་དང་དོན་མཚུང་པ་སྟེ། དྲི་
མེད་ལས། ཡིད་བཞིན་ནོར་བུ་རིན་པོ་ཆེ། བླ་ན་མེད་ཅིང་དཀོན་པའི་མཆོག །དཀོན་
མཆོག་གསུམ་ལ་ཕྱག་འཚལ་ལོ། །ཞེས་འབྱུང་། དོན་དུ་འཇིག་རྟེན་ན་འབྱུང་བ་
དཀོན་ལ། བྱུང་ན་འདི་ཕྱིའི་རེ་གནས་དམ་པ་ཡིན་པས་མཆོག་ཅེས་བྱའོ། །གསུམ་
ཞེས་པ་མན་ཆད་ནི་སླའོ། །འདི་བོད་བླ་མའི་བཀའ་བརྟེན་ཡིན་ཕྱིར་ཞང་སྐད་ལས་
དྲངས་པ་འགལ་ལོ་སྙམ་ན། མདོ་མང་དུ་སངས་རྒྱས་རྗེས་དྲན་གྱི་མདོ་བཞུགས་
པ་དེ་དང་། ཁམས་བརྒྱད་དང་རྣམ་རྒྱལ་སོགས་ལས་བཏུས་པའི་ཁུངས་བསྟན་
པའི་ཕྱིར་འགལ་བ་མ་ཡིན་ནོ། །
གཉིས་པ་འགྱུར་ཕྱག་ནི། དཀོན་མཆོག་གསུམ་ལ་ཕྱག་འཚལ་ལོ། །ཞེས་ཡུལ་
དམ་པ་དེ་གསུམ་ལ། ལོ་ཙཱ་བས་མདོ་འབུམ་དེ་དག་བསྒྱུར་བའི་སྔ་ལོག་དང་།
ཕྱིས་བོད་བླ་མས་བཀའ་བརྟེན་རྩོམ་པའི་ཐོག་མར་ཕྱག་བྱས་པའོ། །
གསུམ་པ་གཞུང་དོན་ལ་གཉིས། མཆོག་གསུམ་གྱི་ཡོན་ཏན་རྗེས་སུ་དྲན་པ་དང་།
ཡན་ལག་བདུན་པ་དབུལ་བའོ། །དང་པོ་ལ་གསུམ་སངས་རྒྱས་ཀྱི་ཡོན་ཏན།
བོན་གྱི་ཡོན་ཏན། གཤེན་རབ་སེམས་དཔའི་ཡོན་ཏན་རྗེས་སུ་དྲན་པའོ། །དང་
པོ་ལ་གསུམ། ཁྱད་གཞི་སྟོན་པའི་རང་བཞིན་མདོར་བསྟན། ཁྱད་བོན་དེའི་ཡོན་
ཏན་རྒྱས་པར་བཤད། རང་གཞན་གྱི་དོན་རྫོགས་པའི་དོན་བསྡུ་བའོ། །དང་པོ་ནི།
གང་ཞིག་ནས། རྫོགས་པའི་སངས་རྒྱས་ཞེས་པའི་བར་གྱི་བསྟན། འདི་ལྟ་མཚན་
440



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གྱི་ཁྱད་པར་སངས་རྒྱས་གཤེན་རབ་མཆོག །ཅེས་པ་ནི། སྟོན་པ་བླ་ན་མེད་པ་ཐམས་
ཅད་དེ། མཆོག་ནི་དེ་དག་ལས་ཀྱང་བདག་ཅག་གི་སྟོན་པ་གཤེན་རབ་མི་བོ་སྟེ།
དེ་ནི་ཕྱོགས་བཅུའི་སྟོང་གསུམ་འཇིག་རྟེན་འདུལ་བའི་སྟོན་པ་རྣམས་ལས།
ཤིན་ཏུ་གདུལ་དཀའ་བའི་མི་མཇེད་པའི་སྟོང་གསུམ་འཇིག་རྟེན་འདུལ་བའི་སྟོན་
པར་བྱོན་པ། ཕྱོགས་བཅུའི་སྟོན་པས་ཀྱང་བསྔགས་པར་མཛད་པའི་ཡུལ་དུ་གྱུར་
པའོ། །དེའང་བདེ་བར་གཤེགས་པ་ཞེས་བྱ་སྟེ། གང་ཞིག་བདེ་བར་གཤེགས་ན་
སངས་རྒྱས་གཤེན་རབ་མི་བོ་ཉིད་དང་ཉིད་ལྟ་བུ་རྣམས་གཤེགས། གང་ལ་བརྟེན་
ནས་གཤེགས་ན་ཐེག་པ་ཆེན་པོའི་འཕགས་པའི་ལམ་ལྔ་ལ་བརྟེན་ནས་གཤེགས།
གང་དུ་གཤེགས་ན་མཐར་ཐུག་པའི་འབྲས་བུའི་ས་ལ་གཤེགས་པའོ། །ཚུལ་ཅི་ལྟར་
གཤེགས་ན། ལེགས་པར་གཤེགས་པ། སླར་མི་ལྡོག་པར་གཤེགས་པ། མཐར་ཕྱིན་
པར་གཤེགས་པ་གསུམ་སྟེ། དེ་ལ་དང་པོ་ནི་ཀུན་ནས་ཉོན་མོངས་པའི་ཕྱོགས་སུ་
གྱུར་པའི་སྡུག་བསྔལ་ཀུན་འབྱུང་གི་ཉེས་པ་ཕྲ་མོ་ཡང་མེད་པར་གཤེགས་པ་ནི་ལེགས་
པའམ་མཛེས་པར་གཤེགས་པ་སྟེ།
་གཤེགས་པ་སྟེ། སྐྱེས་བུ་བྱད་མཛེས་པ་ལ་སྐྱོན་ཅུང་ཟད་ཀྱང་
མེད་པ་བཞིན་ནོ། །དེས་ནི་འཁོར་བ་ལས་ཁྱད་པར་བྱས་པ་སྟེ། སྲིད་པ་རྣམས་
ནི་སྡུག་བསྔལ་རྒྱུ་འབྲས་ལས་མ་འདས་པའི་ཕྱིར་རོ། །ཕྱིར་མི་ལྡོག་པར་གཤེགས་
པ་ནི་བདག་ལྟའི་ས་བོན་དྲུང་ནས་འབྱིན་པའི་ཕྱིར་འཁོར་བའི་གནས་སུ་སླར་མི་
ལྡོག་པ་སྟེ། རིམས་ནད་ཀྱི་གཙོ་བོ་འབྲུམ་ནད་ལས་གྲོལ་བའི་མི་སླར་མི་ན་བ་བཞིན་
ནོ། །གཤེགས་ཚུལ་དེས་ནི་བདག་ལྟའི་ས་བོན་མ་སྤངས་པའི་ཕྱི་རོལ་པའི་ལམ་ལས་
ཁྱད་པར་བྱས་པ་ཡིན་ཏེ། དེ་དག་སྲིད་རྩེའི་བར་དུ་སོང་ནའང་། དེ་ལས་ཡར་འཕར་
མི་ནུས་པས་ཕྱིར་ལྡོག་པའོ། །མཐར་ཕྱིན་པར་གཤེགས་པ་ནི། སྤངས་རྟོགས་མཐར་
ཕྱིན་ཏེ་ཡོན་ཏན་གྱི་བོན་མ་བརྙེས་པ་ཅུང་ཟད་ཀྱང་མེད་པ་སྟེ། བུམ་པ་བཅུད་
441



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཀྱིས་ཡོངས་སུ་གང་བ་བཞིན་ནོ། །འདིས་ཉན་རང་ལས་ཁྱད་ཕྱེ་སྟེ་དེ་དག་ལ་ཕྱིར་
མི་ལྡོག་པ་ཙམ་ཡོད་ཀྱང་སྤངས་རྟོགས་མ་རྫོགས་པའི་ཉི་ཚེ་བ་ཡིན་པའི་ཕྱིར་
རོ། །ཡང་དག་པ་མངོན་པར་རྫོགས་པའི་སངས་རྒྱས་ནི། བྷུདྡྷའི་སྒྲ་གཙོ་བོར་
རྟོགས་པའི་དོན་ཡིན་ལ། སྒྲའི་ངོ་བོ་གཉིད་སད་པ་དང་། པདྨོ་རྒྱས་པ་ལྟ་བུ་ལ་
འཇུག་པས། འདིར་ཡང་མ་རིག་པའི་གཉིད་སངས་ཤིང་། ཤེས་བྱ་ལ་བློ་རྒྱས་པ་
འདམ་ལས་གྲོལ་བའི་པདྨ་རྣམ་པ་རྒྱས་པ་ལྟ་བུའི་རྟོགས་ཚུལ་གྱི་བརྗོད་བྱ་མཚོན་
པར་བྱེད་པ་ཡིན་པས། བོད་སྐད་དུ་འཇུག་ཡུལ་སོ་སོ་བ་གཅིག་ཏུ་བསྡུས་ཏེ་སངས་
རྒྱས་ཞེས་བསྒྱུར་བའོ། །དེའང་བྷུདྡྷའི་སྒྲ་ཙམ་འཇུག་པའི་དབང་དུ་བྱས་ན་རང་
རྒྱལ་དང་། ས་བཅུ་པ་བ་ལ་འཇུག་པས། དེ་ལས་ཁྱད་པར་ཕྱེ་བའི་དོན་དུ་མངོན་པར་
རྫོགས་པ་ཞེས་དང་། སྒྲ་དེའང་བདུད་སྡིག་ཅན་སངས་རྒྱས་སུ་སྤྲུལ་པ་ལྟ་བུ་དང་།
ས་བཅུའི་ཡེ་ཤེས་སོ་སོར་མཐར་ཕྱིན་པ་ལྟ་བུ་ལ་འཇུག་པ་ཡོད་པས། དེ་ལས་ཁྱད་
པར་ཕྱེ་བའི་དོན་དུ་ཡང་དག་པ་ཞེས་སྨོས་པ་སྟེ། མདོར་ན་རྟོགས་པ་དེ་ཉིད་མ་
དག་པ་དང་མངོན་པར་མ་རྫོགས་པ་མ་ཡིན་པར་མཐར་ཕྱིན་པ་བླ་ན་མེད་པ་བརྙེས་
པའི་དོན་གྱིས་ན་ཡང་དག་པ་མངོན་པར་རྫོགས་པའི་སངས་རྒྱས་ཞེས་བྱའོ། །
གཉིས་པ་དེའི་ཡོན་ཏན་རྒྱས་པར་བཤད་པ་ལ་བཞི། སྐུའི་ཡོན་ཏན། གསུང་
གི་ཡོན་ཏན། ཐུགས་ཀྱི་ཡོན་ཏན། འགྲོ་བ་འདུལ་བའི་ཡོན་ཏན་རྗེས་སུ་དྲན་
པའོ། །དང་པོ་ནི། འདབ་ཆགས་ནས། འོད་ཟེར་རྣམ་པར་འཕྲོ་བ་ཞེས་པའི་བར་
གྱིས་བསྟན། འདབ་ཆགས་ཀྱི་རྒྱལ་པོ་ནི། འདབ་ཆགས་ཀྱི་རྒྱལ་པོ་ཁུ་བྱུག་དེ་ནི།
དུས་ཚད་མ་འཛོལ་བར་རྩེ་གསུམ་ལྷའི་ཡུལ་དུ་འོང་བ། གསུང་སྙན་པར་སྒྲོགས་པ།
དབྱར་གྱི་ལང་ཚོ་རྒྱས་པར་བྱེད་པ། སྐུའི་གཟི་བྱིན་གྱིས་འདབ་ཆགས་གཞན་རྣམས་
ཟིལ་གྱིས་གནོན་པ་བཞིན་དུ། སྟོན་པས་ཀྱང་གདུལ་བྱ་འདུལ་བའི་དུས་ལ་བབ་
442



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ར་གཟིགས་ནས། འོག་མིན་ནས་གཡུ་བྱ་ཁུ་བྱུག་སྤྲུལ་ཏེ། ཡུམ་རྒྱལ་བཞེད་མཆོད་
རྟེན་ལ་བསྐོར་བར་མཛད་པའི་རྩེ་མོར་བབས་ནས་གསུང་སྙན་པ་ཐང་གསུམ་སྒྲོགས་
པས། ཁམས་གསུམ་གྱི་སེམས་ཅན་རྣམས་ཀྱི་སེམས་ལ་དགའ་བདེ་བསྐྱེད་པ།
ཐར་པའི་ལང་ཚོ་རྒྱས་པར་བྱེད་པ། སྐུའི་གཟི་བྱིན་གྱིས་ལོག་པ་རྣམས་ཟིལ་གྱིས་
གནོན་པར་མཛད་པའོ། །ཟག་པ་ཟད་པའི་སྐུ་ནི་རྟགས་ཀྱི་ཟག་པ་དང་དོན་གྱི་
ཟག་པ་མ་ལུས་པ་སྤངས་བའོ། །མཚན་གྱི་མེ་ཏོག་ལ། ལེགས་པའི་དཔེ་བྱད་ཀྱི་
འབྲུ་ཆགས་པ་ནི། སྐུ་ནི་རི་རྒྱལ་ལྷུན་པོ་ལྟ་བུ་ལ་ཁྲུ་དགུའི་ཚད་དང་ལྡན་ཅིང་།
པགས་པ་གསེར་གྱི་མདོག་ལྟར་སྣུམ་ཞིང་འཇམ་པ་ལ་སོགས་པའི་མཚན་སོ་གཉིས་
ཀྱིས་མཛེས་པ་ལ། སེན་མོ་ཟངས་ཀྱི་མདོག་ལྟ་བུ་ལ་སོགས་པའི་དཔེ་བྱད་བརྒྱད་
ཅུ་བཀྲ་བས་ན། ཡིད་དུ་འོང་བའི་མེ་ཏོག་རྣམ་པར་རྒྱས་པ་བཞིན་དུ་མཚན་རྣམས་
ཀྱི་མེ་ཏོག་རྒྱས་པ་ལ། དེའི་ཆ་ཤས་དཔེ་བྱད་ཀྱི་ཟེ་འབྲུ་གསར་པས་མཛེས་པས་
འགྲོ་བ་ཀུན་གྱི་དགའ་བ་འཕེལ་བ་སྟེ། ལས་དག་ལས། སྐུ་དང་མཚན་གྱི་མེ་ཏོག་ལ།
ལེགས་པའི་དཔེ་བྱད་འབྲུ་ཆགས་པ།། ཞེས་སོ། །སྐུ་མཛེས་པ་བལྟ་བས་ཆོག་མི་ཤེས་
པ་ནི། སྐུའི་ཡན་ལག་ཕྲ་མོ་རེ་རེའི་མཛེས་སྡུག་ལའང་ཇི་ཙམ་བལྟས་ནའང་མིག་
སུན་པ་མེད་པས་ཡིད་འོང་གི་དགའ་སྟོན་རྟག་ཏུ་མི་ཉམས་པ་ནི། སྐུའི་བྱད་དམ་
བཞིན་བལྟ་བས་ངོམས་པའམ་ཆོག་མི་ཤེས་པའོ། །བལྟ་བའི་འོས་སུ་གྱུར་པ་ནི།
གང་གིས་གཤེན་རབ་མི་བོའི་སྐུ་མཐོང་བ་ན། གཡུང་དྲུང་སེམས་དཔའ་རྣམས་
ལ་བོན་ཞུ་བའི་སྤོབས་པ་དང་། མི་བརྗེད་པའི་གཟུངས་ཐོབ་པ་དང་
། སེམས་ཉོན་
མོངས་པ་ཅན་ཉོན་མོངས་ཞི་བ་དང་། ལུས་སེམས་སྡུག་བསྔལ་དྲག་པོས་གདུང་
བ་རྣམས་ཀྱང་རྨི་ལམ་སད་པའི་མཐའ་བཞིན་དུ་སྡུག་བསྔལ་དང་མྱ་ངན་འགོག་
ནུས་པས་ན་བལྟ་བའི་འོས་སུ་གྱུར་པའོ། །མཐོང་ན་དགའ་བ་ནི། དེ་བཞིན་གཤེགས་
443



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་མཐོང་བ་ན་སེམས་ཀྱི་ལོག་རྟོག་ཞི་བའི་དད་པ་ངང་གིས་སྐྱེ་ཞིང་། དེར་དད་
པས་རྒྱུ་བྱས་ནས་དུས་དེར་མོས་བཞིན་དུ་བལྟ་བ་དེ་དག་ལ་ས་དང་པོ་ཐོབ་པ་ལྟ་
བུའི་དགའ་བས་མི་མཚོན་པ་དགའ་བདེ་ཆེན་པོ་རྟོག་པ་དང་བྲལ་བ་འཕེལ་བས་
ན་མངོན་པར་དགའ་བའོ། །མཚུངས་པ་མེད་པ་ནི། སངས་རྒྱས་མཆོག་གི་སྐུ་དེ་
ལྷ་དང་མི་སོགས་སུས་མཐོང་ན་ཉེས་པའི་ཐ་སྙད་ཀྱི་མི་མཐུན་པ་གང་ཡང་མེད་ཅིང་།
འཇིག་རྟེན་ན་ཟག་བཅས་ཕུན་སུམ་ཚོགས་པའི་དཔེ་གང་དང་འགྲན་ཀྱང་ཕྱོགས་
ཙམ་ཡང་མཚུངས་པ་མེད་པའོ། །ངེས་པའི་ཐོ་ཡིག་བཞི་བཅུས་སྤྲས་པ་ནི།
སངས་རྒྱས་གཤེན་རབ་མི་བོའི་སྐུ་ཡི་གནས་རྣམས་སུ། འཕྲུལ་ཆེན་ཡིག་འབྲུ་བཞི་
བཅུ་རྩ་ལྔ་མ་འདྲེས་པར་སོ་སོ་ན་བཀྲ་ལ་གསལ་བ་གནས་པ་ནི། བརྡལ་འབུམ་
སོགས་ལས་འབྱུང་བ་ལྟ་བུའོ། །དཔག་ཏུ་མེད་པའི་འོད་ཟེར་རྣམ་པར་འཕྲོ་བ་ནི།
གདུལ་བྱའི་ཞིང་སྦྱོང་ཞིང་འགྲོ་བའི་དོན་མཐར་ཕྱིན་པར་མཛད་པའི་སླད་དུ་སྐུའི་
གནས་ཉི་ཤུ་རྩ་ལྔ་རེ་རེ་ནས་འོད་ཟེར་བྱེ་བ་དང་། སྟོང་ཕྲག་དང་། དྲུག་ཅུ་སྟེ།
སྤྲོས་ཤིང་བཀྱེ་བ་སྟེ། ཁམས་བརྒྱད་ལས་འོད་ཟེར་བྱེ་བ་སྟོང་ཕྲག་དྲུག་ཅུ་དྲུག་ཅུ་
བྱུང་ངོ༌། །ཞེས་སོ། །དྲུག་ཅུ་ཞེས་པའི་སྒྲ་བཟློས་པ་ནི། འོད་ཟེར་ཡང་ནས་ཡང་
དུ་སྤྲོས་པའི་དོན་ཡིན་ནོ། །
གཉིས་པ་གསུང་གི་ཡོན་ཏན་ནི། གསུང་ལྷང་ལྷང་ནས། ཕྱོགས་བཅུ་ཁེངས་པ།
ཞེས་པའི་བར་གྱིས་བསྟན། གསུང་ལྷང་ལྷང་སྙན་པར་སྒྲོགས་པ་ནི། གང་ལ་གང་
འདུལ་དུ་བོན་སྒོ་སྣ་ཚོགས་སུ་གསུངས་པ་སྟེ། བཀའ་རྒྱ་ཆེ་བ། ལུང་གྲངས་མང་བ།
མན་ངག་མདོར་འདུས་པ་མང་དུ་གསུངས། བཀའ་རྒྱ་ཆེ་བ་ནི་རིགས་དྲུག་རང་
རང་གི་སྒྲ་སྐད་བཞིན་དུ་བོན་ཀྱང་བསམ་གྱིས་མི་ཁྱབ་པར་གསུངས། ལུང་གྲངས་
མང་བ་ནི་གདུལ་བྱའི་བློ་དང་འཚམས་པའི་བོན་དུ་མ་གསུངས། མན་ངག་མདོར་



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
འདུས་པ་ནི་བྱ་སླ་ལ་འབྲས་བུ་མྱུར་བའི་བོན་མང་པོ་གསུངས་སོ། །དབྱངས་ཀྱི་
ཡན་ལག་དྲུག་ཅུས་ཕྱོགས་བཅུར་ཁེངས་པ་ནི། གསུང་མཉེན་པ། འཇམ་པ་ཡིད་
དུ་འོང་བ་ལ་སོགས་པའི་དྲུག་ཅུ་སྟེ། དོན་རྒྱུད་ལས། གསུང་དབྱངས་དྲུག་ཅུས་
འཁོར་བའི་མྱ་ངན་སངས། ཞེས་སོ། །དེའང་སྟོན་པའི་གསུང་ངོ་བོ་གཡུང་དྲུང་
ལྷའི་སྐད་གཅིག་ལས། གདུལ་བྱའི་སེམས་ཅན་རྣམས་ཀྱིས་རང་རང་གི་སྐད་དུ་
བོན་སྟོན་པ་གོ་སྟེ། ཐེག་པ་ཆེན་པོའི་མདོ་ལས། གཤེན་རབ་ཞལ་ནས་བོན་གཅིག་
བསྟན་པ་ལ། རང་རང་སོ་སོར་ལན་རེ་འདེབས་པར་ཐོས།། ཞེས་སོ། །
གསུམ་པ་ཐུགས་ཀྱི་ཡོན་ཏན་ནི། ཉོན་མོངས་མེད་པ་ནས། ཁུར་བོར་བ་ཞེས་
པའི་བར་གྱིས་བསྟན། ཉོན་མོངས་མེད་པ་ནི། ཀུན་ཉོན་གྱིས་ཡོངས་སུ་གདུངས་
བ་སྟེ་སྡུག་བསྔལ་བར་བྱེད་པས། ཉོན་མོངས་པ་ལྟ་བ་དང་མ་རིག་པ་སོགས་མེད་
པས་ན་ཡོངས་སུ་གདུངས་བ་དག་ལས་རྣམ་པར་གྲོལ་བའོ། །སེམས་ཤིན་ཏུ་རྣམ་
པར་གྲོལ་བ་ནི། རྣམ་གྲོལ་ཡན་ལག་བརྒྱད་ཕུལ་དུ་ཕྱིན་པའོ། །རྟོགས་པའི་ཡོན་
ཏན་ལ། བྱེད་པ་བྱས་པ་ནི། སྤངས་རྟོགས་མཐར་ཕྱིན་པར་བྱས་པ་སྟེ། དེའང་
སྤང་པ་དང་། རྟོགས་པའོ། །དང་པོ་ནི་གོང་དུ་ཉོན་མོངས་མེད་པ་ཞེས་པར་འཐུས་
མོད། འོན་ཀྱང་ཅུང་ཟད་བཤད་ན། གཤེན་རབ་ཉིད་ཡུམ་གྱི་མངལ་ཁང་དང་
འདོད་པ་ན་བཞུགས་ཤིང་འཇིག་རྟེན་མཐུན་འཇུག་གི་རོལ་པར་མཛད་ཀྱང་།
འདམ་ལས་སྐྱེས་པའི་པདྨ་བཞིན་འདོད་པའི་འདོད་ཆགས་སོགས་སྐྱོན་ཅུང་ཟད་
ཀྱང་གོས་པ་མེད་ལ། སྲིད་པའི་སྡུག་བསྔལ་གྱི་གཞི་ཕུང་ཁམས་སྐྱེ་མཆེད་ཡིན་ལ།
དེའི་རྣམ་པར་སྣང་ཡང་ཟག་བཅས་ཀྱི་ཕུང་ཁམས་སྐྱེ་མཆེད་ལས་གྲོལ་ཞིང་ཟག་
མེད་ཡེ་ཤེས་ཀྱི་སྐུ་བརྙེས་པའོ། །མདོར་ན་སྲིད་པའི་ས་བོན་དྲུང་ནས་ཕྱུང་བས་
སྡུག་བསྔལ་མཐའ་དག་སྤངས་པས་ན་སྤངས་པ་མཐར་ཕྱིན་པ་ཞེས་བྱའོ། །གཉིས་
445



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་རྟོགས་པ་ནི། རྒྱ་ཆེ་བ་ཟག་མེད་ཡེ་ཤེས་ཀྱི་སྡེ་ཚན་ཉེར་གཅིག་ལ་སོགས་མངོན་
གྱུར་དུ་མངའ་ཞིང་
། ཟབ་པ་དུས་གསུམ་གྱི་བདེ་བར་གཤེགས་པ་རྣམས་དང་
དགོངས་པ་དབྱེར་མེད་དུ་གནས་ལ། དེ་ཉིད་སྲིད་པ་དང་ཞི་བའི་མཐའ་གང་ལའང་
མི་གནས་པ་ནི་མི་གནས་པའི་མྱང་འདས་ཞེས་བྱ་སྟེ། རང་གི་ངོ་བོ་དུས་གསུམ་
མཉམ་པ་ཉིད་བོན་གྱི་དབྱིངས་ཡང་དག་པ་ལས་མི་གཡོ་བར་གནས་པའོ། །བྱེད་
ལས་ནི་སྲིད་ཞི་མཉམ་པ་ཉིད་ཀྱི་ཡེ་ཤེས་ལས་མ་ཕྱེས་ཀྱང་སེམས་ཅན་རྣམས་ལ་
འདི་ཕྱིའི་ཕན་བདེ་ལེགས་ཚོགས་འབད་མེད་ལྷུན་གྲུབ་ཏུ་འབྱུང་བའོ། །རིག་པ་
གསལ་བ་ནི་རིག་པའི་དབང་པོ་དྲུག་ཕུལ་དུ་ཕྱིན་པའོ། །སྟོབས་དང་ལྡན་པ་ནི་
མི་འཇིགས་པའི་སྟོབས་བཅུ་གསུམ་ཕུལ་དུ་ཕྱིན་པའོ། །རྨད་དུ་བྱུང་པ་ནི་འབྲས་
བུའི་རྟགས་བཅུ་གཅིག་དང་ལྡན་པའོ། །དོན་མི་བསྙེལ་བའི་གཟུངས་དང་ལྡན་
པ་ནི། མི་བརྗེད་པའི་གཟུངས་ཀྱི་ཁྱད་པ་བདུན་དང་ལྡན་པའོ། །སོ་སོའི་སྒོ་གང་
ལས་ཀྱང་མ་བསྒྲིབས་པ་ནི། ཤེས་བྱ་ཐམས་ཅད་སྐྱུ་རུ་ར་རློན་པ་ལག་མཐིལ་དུ་
བཞག་པ་ལྟར་མངོན་སུམ་དུ་མཁྱེན་པའོ། །ཏིང་ངེ་འཛིན་གྱི་སྒོ་མཐའ་ཡས་པ་རྫོགས་
པ་ནི། ཏིང་ངེ་འཛིན་གྱི་ཡན་ལག་བརྒྱད་ཅུ་རྩ་གཉིས་དང་ལྡན་པའོ། །རྣམ་པ་
ཐམས་ཅད་ཅི་ཡང་མཁྱེན་པ་ནི། ཡེ་ཤེས་ཀྱི་ངོ་བོ་ལྡོག་ཆས་ཕྱེ་བའི་ཡེ་ཤེས་ལྔ།
དུས་གསུམ་ཆགས་ཐོགས་མེད་པར་འཇུག་པའི་ཡེ་ཤེས་གསུམ། བསྡུས་ན་ཇི་ལྟ་
ཇི་སྙེད་མཁྱེན་པའི་ཡེ་ཤེས་གཉིས། དེའང་བསྡུས་ན། རང་བྱུང་གི་ཡེ་ཤེས་རྣམ་
པ་ཐམས་ཅད་མཁྱེན་པ་ལ་འདུ་ཞིང་། སྤྲོ་ན་ཤེས་བྱ་ཇི་སྙེད་པའི་གྲངས་བཞིན་
དུ་ཚད་མེད་པས་ན། ཡེ་ཤེས་བསམ་གྱིས་མི་ཁྱབ་པ་བརྙེས་པའོ། །ཡེ་ཤེས་དེ་ཉིད་
ཀྱིས་ཤེས་བྱ་ཇི་སྙེད་པ་རེ་རེ་ནས་བརྩམས་ཏེ། སྤྱི་དང་རང་རང་གི་མཚན་ཉིད་
དྲིས་ཀྱང་། ལན་ཟད་པའམ་ཐོགས་པ་མེད་པས་ན་ཅིར་ཡང་མཁྱེན་པ་ཞེས་བྱ་སྟེ།
446



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཐེག་པ་ཆེན་པོའི་མདོ་ལས། སྟོན་པ་གཤེན་རབ་སྐུ་གཅིག་བསྟན་པ་ལ། རྡུལ་གྲངས་
སེམས་ཅན་གྲངས་མང་ཇི་སྙེད་ཀྱིས།། རེ་རེས་མི་མཐུན་ཐེ་ཚོམ་སྣ་རེ་དྲིས།། ཅི་ཙམ་
དྲིས་ཀྱང་ཟད་ཅིང་ཐོགས་པ་མེད།། ཅེས་སོ། །མཁྱེན་པ་དག་པ་ནི། མཁྱེན་པའི་
ཡེ་ཤེས་དེས་ནོར་བའམ་མ་ཤེས་པའམ་མ་གཟིགས་པའམ་སྒྲིབ་པ་ཅུང་ཟད་ཀྱང་
མེད་པས་ན་མཁྱེན་པ་དག་པའོ། །ཁུར་བོར་བ་ནི། ས་དང་འབྲེལ་པའི་ལས་དོན་
དུ་མི་སྤྱོད་པའོ། །
བཞི་པ་འགྲོ་བ་འདུལ་བའི་ཡོན་ཏན་ནི། བྱ་བ་བྱེད་པ་ནས། དེད་དཔོན་
ཞེས་པའི་བར་གྱིས་བསྟན། བྱ་བ་བྱེད་པ་ནི་ཡལ་བར་བོར་བའི་གདུལ་བྱ་གཅིག་
ཀྱང་མེད་པ་མའི་བུ་གཅིག་པ་ལྟར། བརྩེ་བ་ཆེན་པོས་སྐྱོང་ཞིང་གདུལ་བྱ་གང་ལ་
གང་ཕན་གྱི་བྱ་བ་འབད་མེད་དུ་བྱེད་པའོ། །ཐུགས་རྗེ་ཆེ་བ་ནི། གདུལ་བྱའི་སྡུག་
བསྔལ་སེལ་བ་དང་། བདེ་བ་བསྐྱེད་པའི་མཛད་པ་ཕྱོགས་རིས་མེད་པ་ཀུན་ཁྱབ་ནམ་
མཁའ་ལྟ་བུ་དང་། འདི་ལ་ཕན་གདག །འདི་ལ་མི་གདག་སྙམ་པ་ལྟ་བུའི་དམིགས་
པ་མེད་པ་ཉི་ཟླ་ལྟ་བུ་དང་། མཛད་པ་རྒྱུན་ཆད་མེད་པ་ཆུ་བོ་ལྟ་བུ་དང་། ཟད་པ་
མེད་པ་ས་གཞི་ལྟ་བུའི་ཐུགས་རྗེ་ཆེན་པོ་དང་ལྡན་པའོ། །ཐབས་ལ་མཁས་པ་ནི།
གདུལ་བྱ་གང་ལ་ཐབས་གང་གིས་འདུལ་བའི་མཛད་པ་དང་། འདུལ་བྱེད་ཀྱི་སྤྲུལ་
པ་མི་འགོག་པ་སྣ་ཚོགས་ཀྱིས་འགྲོ་བ་འདུལ་བའོ། །ཐུགས་རྗེས་ཀུན་ལ་གཟིགས་
པའི་སྤྱན་མངའ་བ་ནི། མཁའ་ཁྱབ་ཀྱི་སེམས་ཅན་ཀུན་ལ་ཡེ་ཤེས་ཀྱིས་གཟིགས་པ་
སྒྲིབ་མེད་དུ་འཇུག་པས། གདུལ་བྱའི་སྐལ་བ་ཇི་ལྟ་བ་བཞིན་དུ་སྒྱུ་འཕྲུལ་རྣམ་པར་
རོལ་པ་ལ་མངའ་མཛད་པས་ཐུགས་རྗེ་ཆེན་པོ་ཤེས་རབ་ཀྱི་ངོ་བོ་ཅན་དེ་ལ་འཇིག་
རྟེན་མཁྱེན་པ་ཞེས་བྱ་སྟེ། སུ་ནི་རྒྱུད། སུ་ནི་ཉམ་ཐག །སུ་ནི་གདུལ་བར་བྱ་ཞེས་
ཉིན་མཚན་ཀུན་ཏུ་འཇིག་རྟེན་ཀུན་ལ་གཟིགས་པ་ལ་དེ་སྐད་བྱའོ། །ངེས་པར་
* 47



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དགོངས་པ་ནི། ཐུགས་རྗེ་དེའང་གདུལ་བྱ་འདུལ་བའི་ལས་དུས་ལས་ཡོལ་བ་ཅུང་
ཟད་ཀྱང་མེད་པ་དེ་ཉིད་དུ་དགོངས་པའོ། །འགྲོ་བ་འདུལ་བ་ནི། སྤྱིར་འགྲོ་བ་
ཐམས་ཅད་འདུལ་ལ། ཤིན་ཏུ་གདུལ་དཀའ་བའི་བདུད་དང་སྲིན་པོ་དང་མུ་སྟེགས་
ལྟ་བུའི་ལོག་པའི་ཚོགས་ཐམས་ཅད་ཀྱང་ཐབས་ཀྱི་རྣམ་པ་མཐའ་ཡས་པས་གདོན་
མི་ཟ་བར་འདུལ་བར་མཛད་པའོ། །གཏོ་ཆེ་བ་ནི་སེམས་ཅན་རྣམས་ལ་བགེགས་
ཀྱིས་བར་དུ་གཅོད་པ་ཞི་བའི་ཐབས། གཏོ་ཐབས་སུམ་བརྒྱ་དྲུག་ཅུ་གསུངས་པའོ། །
དཔྱད་རིང་བ་ནི། ནད་ཀྱིས་བར་དུ་གཅོད་པ་ཞི་བའི་ཐབས། དཔྱད་ཐབས་ཉིས་
ཁྲི་ཆིག་སྟོང་གསུངས་པའོ། །ཡེ་ཤེས་གསལ་བ་ནི། དེ་བཞིན་གཤེགས་པས་སེམས་
གཅིག་གིས་བསྐལ་པ་དཔག་ཏུ་མེད་པ་ནས་ལུས་བླངས་པ་དང་སྐྱེས་པའི་
གནས་དང་ལས་བཟང་ངན་ཐམས་ཅད་དང་། མ་འོངས་འབྱུང་འགྱུར་ཐམས་
ཅད་མ་སྒྲིབ་པ་གསལ་བ་མཁྱེན་པ་དང་། དེ་བཞིན་སྟོང་ཆེན་པོའི་སེམས་ཅན་ཡོད་
དོ་ཅོག་གི་དུས་གསུམ་གྱི་ལུས་དང་གནས་དང་ལས་དང་སེམས་སེམས་བྱུང་ཐམས་
ཅད་མཁྱེན་པ་དང་། དེ་བས་ཀྱང་ཕྱོགས་བཅུའི་སྟོང་གསུམ་འཇིག་རྟེན་དང་།
ཚད་མེད་པའི་སྟོང་གསུམ་འཇིག་རྟེན་ན་གནས་པའི་སེམས་ཅན་རེ་རེ་བཞིན་
གྱིས་ཁམས་དང་དབང་པོ་ལས་བཟང་ངན་ཀུན་གསལ་བར་མཁྱེན་པ་སྟེ། བླ་
མེད་གོ་འཕང་བསྒྲུབ་ཐབས་ཀྱི་མདོ་ལས། གཡུང་དྲུང་སེམས་དཔའ་གློག་གི་སྒྲོན་མ་
ཉོན་ཅིག །ངས་ཡེ་ཤེས་སྤྱན་རྣམ་པར་དག་པས་བལྟས་པས། ཤར་ཕྱོགས་འཇིག་
རྟེན་གྱི་ཁམས་གངྒའི་ཀླུང་གི་བྱེ་མ་སྙེད་དག་ན། གཡུང་དྲུང་སེམས་དཔའ་སེམས་
དཔའ་ཆེན་པོ་ལྟད་མོ་ཅན་ཞེས་བྱ་བ་བཞུགས་སོ། །དེ་དག་གིས་མི་རྣམས་བསྡུ་བའི་
དངོས་པོ་བཞིས་བསྡུས་བར་བྱེད་དོ། །བཞི་གང་ཞེ་ན། སྦྱིན་པ་དང་། སྙན་པར་
སྨྲ་བ་དང་། དོན་སྤྱད་པར་བྱེད་པ་དང་། དོན་མཐུན་པས་སྡུས་པར་བྱེད་དོ། །
448



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཞེས་གསུངས་པ་ལྟ་བུའོ། །ཐར་ལམ་སྟོན་པ་ནི། སྡིག་ཅན་མི་དགུ་ངན་སོང་གི་
གནས་ནས་དྲངས་ཏེ་ཐར་པ་ཆེན་པོའི་ས་ལ་བཀོད་པ་ལྟ་བུ་སྟེ། དེ་དང་དེ་འདྲ་བ་
བསམ་གྱིས་མི་ཁྱབ་པ་དག་གོ །ཁ་ལོ་སྒྱུར་བ་ནི། འཇིག་རྟེན་ན་ཤིང་རྟ་དང་རྟ་ལ་
སོགས་པའི་ཁ་གང་དུ་དྲང་བ་པོ་དེ་ལ་ཁ་ལོ་སྒྱུར་བ་ཞེས་གྲགས་པ་བཞིན་དུ། གཤེན་
རབ་མི་བོ་ནི་སྲིད་པ་ཉམ་ང་བའི་གཡང་ས་ལས་གདུལ་བྱ་རྣམས་ཐར་པའི་གནས་
སུ་དྲང་བའམ་ཁ་ལོ་སྒྱུར་བ་པོ་ཡིན་པས་ན་དེ་སྐད་ཅེས་བྱའོ། །ངན་འགྲོ་གཅོད་པ་
ནི། སྡིག་ཅན་གཏོ་བུ་དོད་དེ་དང་ཁྲི་ཤི་དབང་གི་རྒྱལ་པོ་ལ་སོགས་པ་དེ་དང་དེ་
འདྲ་བ་མང་པོ་དམྱལ་བ་ནས་དྲངས་ཏེ། ཐར་པ་ཆེན་པོ་ཐོབ་པ་མཛད་པ་སྟེ། དེ་
འདྲ་བ་བསམ་གྱིས་མི་ཁྱབ་བོ། །ཆགས་པ་སེལ་བ་ནི། བཙུན་མོ་འགུ་ལིང་མ་ཏིའི་
ཆགས་པ་རྒྱུ་དང་འབྲས་བུ་བག་ཆགས་དང་བཅས་པ་སེལ་ནས་བདེ་བ་ཆེན་པོའི་
ས་ལ་བཀོད་པ་ལྟ་བུ་སྟེ། དེ་དང་དེ་འདྲ་བ་རྣམས་སོ། །མདུད་པ་བཀྲོལ་བ་ནི་
སྤྱིར་ཆགས་སྡང་སོགས་གཟུང་འཛིན་གྱི་ཉོན་མོངས་པས་རྒྱུད་དམ་པོར་བསྡོམས་
པ་ལ་མདུད་པའི་སྒྲ་འཇུག་ཀྱང་འདིར་འཁོར་བར་འཇུག་པའི་རྒྱུའི་གཙོ་བོ་སྲེད་པ་
ཉིད་ལོགས་སུ་ཕྱེ་བ་དེ་ལ་མདུད་པ་ཞེས་བྱ་སྟེ། སྲིད་པ་ན་འཆིང་བའི་བྱེད་ལས་
ཅན་མདུད་པ་དམ་པོ་དང་འདྲ་བ་དེ། བདག་མེད་པའི་ཤེས་རབ་ཀྱི་རལ་གྲིས་
བཅད་པས། དེས་ན་སྲེད་པ་ལས་རྣམ་པར་གྲོལ་བའི་ཚུལ་མཛད་པ་སྟེ། ཁབ་ཀྱི་
དཔལ་འབར་སུམ་བརྒྱ་དྲུག་ཅུ་བཞེས་ཚུལ་མཛད་ནས་སྤངས་པའོ། །སྒྲིབ་པ་སྦྱོང་
བ་ནི། རྒྱལ་བུ་འཁོར་ལོ་འཛིན་གྱིས་སློབ་བུ་སུམ་ཅུ་རྩ་ལྔ་ལ་མིང་མི་སྙན་པ་སུམ་ཅུ་
རྩ་ལྔ་བཏགས་པས། ཕྱི་མར་དུད་འགྲོ་ལུས་གཅིག་ལ་མགོ་བོ་མི་མཐུན་པ་སུམ་
ཅུ་རྩ་ལྔ་ཡོད་པའི་ལུས་བླངས་ནས་སྡུག་བསྔལ་བ་ལ། སྟོན་པས་ལྟུང་བ་བཤགས་
པའི་སངས་རྒྱས་སུམ་ཅུ་རྩ་ལྔའི་མཚན་ནས་བརྗོད་དེ་ཕྱག་འཚལ་བཅུག་སྟེ།
* 49



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དེའི་སྒྲིབ་པ་སྦྱངས་ནས་ཐར་པར་བཀོད་པ་དེ་དང་དེ་འདྲ་བ་མཐའ་ཡས་སོ།
སྐྱེ་སྒོ་གཅོད་པ་ནི། སྟོང་གསུམ་འཇིག་རྟེན་འདིའི་ཕྱོགས་བཅུའི་ཞིང་ཁམས་སྟོང་
པ་ཙམ་གྱི་སེམས་ཅན་རྣམས་ཕྱིར་མི་ལྡོག་པའི་ས་ལ་བཀོད་པར་མཛད་པ་དེ་དང་
དེ་འདྲ་བ་དག་གོ །མྱ་ངན་སངས་པར་བྱེད་པ་ནི། རྒྱལ་པོ་ཀྱེ་ཤ་བུ་ཤི་བའི་མྱ་ངན་
སྦྱོང་པ་མཛད་པ་དེ་དང་དེ་འདྲ་བ་རྣམས་སོ། །སྟོང་གསུམ་འཇིག་རྟེན་འདུལ་
བའི་སྟོན་པ་ནི། སྟོང་གསུམ་འདི་འདུལ་བའི་སྟོན་པ་རྣམས་ལས་གཤེན་རབ་ཉིད་
གཙོ་བོ་སྨྱོས་པའོ། །དགྲ་བཅོམ་གཤེན་རབ་རྣམས་ཀྱི་རྒྱལ་པོ་ནི། ཉན་ཐོས་
རྣམས་དང་རང་རྒྱལ་རྣམས་དང་། བྱང་ཆུབ་སེམས་དཔའ་རྣམས་དང་།
དེ་དག་གི་དགྲ་བཅོམ་པ་རྣམས་ཀྱི་རྒྱལ་པོ་ལྟ་བུ་སྟེ། དེ་དག་རྣམས་གཤེན་རབ་
ཀྱིས་བཅས་པའི་བསླབ་པ་ཕྲ་མོའང་སྲོག་གི་ཕྱིར་ཡང་མི་གཏོང་བ། གཤེན་རབ་
ཀྱི་བཀའ་ལ་གནས་པ་ཁོ་ནས་རང་ལམ་གྱི་འབྲས་བུ་ཐོབ་དགོས་པས་ན་དེ་སྐད་
ཅེས་བྱ། གཡུང་དྲུང་སེམས་དཔའ་རྣམས་ཀྱི་སློབ་དཔོན་ནི། བླ་ན་མེད་པའི་བྱང་
ཆུབ་དོན་དུ་གཉེར་བ་ལ་སྙིང་སྟོབས་ཟློག་ཏུ་མེད་པའི་གཡུང་དྲུང་སེམས་དཔའ་
རྣམས་ནི། རྒྱལ་བའི་གདུང་འཛིན་པ་དང་། འཕྲུལ་ངག་བོན་གྱི་མཛོད་ལ་དབང་
བ་དང་། བསམ་གྱིས་མི་ཁྱབ་པའི་ཡེ་ཤེས་དང་ཤེས་རབ་ལ་མངའ་བརྙེས་པ་དང་།
དེ་དག་སངས་རྒྱས་ཀྱི་སྐུ་གསུང་ཐུགས་ཀྱི་སྲས་སུ་གྱུར་པས། དེ་དག་གི་མཚན་དུ་
གཡུང་དྲུང་སེམས་དཔའ་དང་། རྒྱལ་བའི་སྲས་ཞེས་བྱ་ལ། དེ་རྣམས་ཀྱི་ཡབ་བམ་
རྒྱལ་པོ་གྱུར་པ་སྟེ། དང་པོ་རིགས་ཀྱི་ས་བོན་བསྐྲུན་པ་དང་
། བར་དུ་སྤང་རྟོགས་
ཀྱི་སྐྱེད་བསྲིང་པ་དང་། ཐ་མར་བཅུ་པའི་ས་ལ་བོན་གྱི་རྒྱལ་པོར་དབང་བསྐུར་
བར་བྱེད་པ་པོ་ནི་སངས་རྒྱས་ཡིན་པས་རྒྱལ་པོ་ཞེས་བྱའོ། །ཐར་འདོད་གང་ཟག་
རྣམས་ཀྱི་དེད་དཔོན་ནི། སྐུ་དངོས་དང་ཕྲིན་ལས་ཀྱི་འཇུག་པ་བསམ་གྱིས་མི་ཁྱབ་
450



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
པས་འགྲོ་བ་རྣམས་རང་རང་གི་སྐལ་བ་དང་འཚམས་པའི་ལམ་ལ་འགོད་ཅིང་མཐར་
ཐུག་གི་བྱང་ཆུབ་གསུམ་པོ་གང་རུང་གི་གོ་འཕང་ཐོབ་པར་བྱེད་པ་ལ། འཁོར་བ་
སྡུག་བསྔལ་གྱི་རྒྱ་མཚོ་ལས་སྒྲོལ་བའི་ཐབས་མཁས་པས་ན་དེད་དཔོན་ཞེས་བྱ་སྟེ།
རྒྱ་མཚོའི་གླིང་ནས་རིན་པོ་ཆེ་འདོན་པའི་གྲུ་དང་གཟིངས་ལ་མཁས་པའི་མི་ལ་དེད་
དཔོན་ཞེས་པ་དང་མཚུངས་སོ། །
གསུམ་པ་རང་གཞན་གྱི་དོན་རྫོགས་པས་དོན་བསྡུ་བ་ལ་གསུམ། རང་དོན་
རྫོགས་པ། གཞན་དོན་རྫོགས་པ། དོན་བསྡུ་བའོ། །དང་པོ་ལ་གཉིས་ལས། དང་
པོ་སངས་རྒྱས་ཉིད་ལ་རང་བཞིན་གྱིས་མངའ་བའི་ཡོན་ཏན་ནི། མདོར་ན་སངས་
རྒྱས་ནས། མཐོ་བ་ཞེས་པའི་བར་གྱིས་བསྟན། སངས་རྒྱས་ཞེས་པ་ནི། སྔར་ཡང་
བཤད་ཟིན་ཀྱང་
། མདོར་བསྡུ་ན་ཉོན་མོངས་པ་དང་ཤེས་བྱའི་སྒྲིབ་པ་ཐམས་ཅད་
སངས་ཤིང་། ཇི་ལྟར་རྟོགས་པ་དང་ཇི་སྙེད་མཁྱེན་པ་གཉིས་ཀྱི་ཡེ་ཤེས་རྒྱས་པ་
པ་སྟེ།
དེ་ལྟ་བུའི་སངས་རྒྱས་གཤེན་རབ་མི་བོ་དེ་ཉིད་འཇིག་རྟེན་འདྲེན་པའི་གཤེན་རབ་
གྲངས་མེད་པའི་དབུས་ནས་ཐུགས་བསྐྱེད་ཀྱིས་མངོན་པར་འཕགས་པས་ན་མཆོག་
ཅེས་བྱ་ལ། དེ་ནི་སྔོན་གྱི་སངས་རྒྱས་རྣམས་ཀྱིས་བོན་ཐམས་ཅད་ཀྱི་གནས་ལུགས་
ཇི་ལྟ་བ་བཞིན་ཐུགས་སུ་ཆུད་ནས་བླ་ན་མེད་པའི་ས་ཆེན་པོ་ལ་གཤེགས་པ། དེ་
བཞིན་དུ་རྣམ་པར་ཐམས་ཅད་མཁྱེན་པའི་གྲོང་དུ་ལེགས་པར་གཤེགས་
ཇི་ལྟར་ན་ལམ་གྱི་གེགས་སུ་གྱུར་པ་ཐམས་ཅད་པའམ་ཉེས་པ་ཀུན་གྱི་རྩ་བ་ཉོན་
མོངས་པ་ནི། ཐར་པ་ཐོབ་ཏུ་མི་སྟེར་བའི་དགྲའམ་བདུད་ཡིན་ག དེ་བག་ཆགས་
དང་བཅས་པ་དྲུང་ནས་ཕྱུང་བ་ལ་བདུད་བཅོམ་པ་ཞེས་བྱ་སྟེ་སྤངས་རྟོགས་མཐར་
ཐུག་པའི་སངས་རྒྱས་མངོན་དུ་གྱུར་པའོ། །དེ་ནི་ཉན་རང་བྱང་ཆུབ་སེམས་དཔའ་
གསུམ་གྱི་གང་ཟག་གི་ཡུལ་ལས་ཁྱད་པར་དུ་མས་འཕགས་པ་སྟེ། འདི་ལྟ་གཞི་ཇི་
ས་ང་
451



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བཞིན་ཉིད་མངོན་གྱུར་གྱི་རང་བཞིན(༡)། རང་རིག་པའི་ཡེ་ཤེས་སྒྲིབ་གཡོགས་
མེད་པའི་རང་བཞིན་ (༢)། དེ་བཞིན་དུ་རྣམ་པ་ཐམས་ཅད་མཁྱེན་པ (༣）།
འདུས་མ་བྱས་པའི་བོན་ཉིད་མངོན་དུ་གྱུར་པ(༤) ། དུས་གསུམ་འདུ་འབྲལ་
མེད་པར་རྒྱུན་དུ་གསལ་བ(༥)། རང་གི་རྒྱུད་རྣམ་པར་དག་པ (༦)། བླ་ན་
མེད་པ་མངོན་དུ་གྱུར་པ ( ༧) ། ཐུགས་རྗེས་ཀུན་ལ་ཁྱབ་པ(༨）། འགྲོ་བར་
ཇི་ལྟ་མོས་བཞིན་སྣང་བ (༩)། ཐམས་ཅད་
ཐམས་ཅད་ཉིད་དུ་མངའ་མཛད་ཀྱང་རང་གི་
ངོ་བོ་མཚན་མ་དང་བྲལ་བ（ ༡༠)། སྐུ་གཡུང་དྲུང་སྐྱེ་ཤི་མེད་པ（ ༡༡)།
གསུང་གཡུང་དྲུང་འགག་འཛེར་མེད་པ ( ༡༢)། ཐུགས་གཡུང་དྲུང་བདེ་བ་ཆེན་
པོ(༡༣)། ཐུགས་རྗེ་རྫུ་འཕྲུལ་བསམ་གྱིས་མི་ཁྱབ་པ ( ༡༤)། མཁྱེན་པའི་ཡེ་
ཤེས་བསམ་གྱིས་མི་ཁྱབ་པ ( ༡༥) ། ལེགས་པའི་ཡོན་ཏན་བསམ་གྱི་མི་ཁྱབ་
པ ( ༡༦)། མཛད་པའི་འཕྲིན་ལས་བསམ་གྱིས་མི་ཁྱབ་པ ( ༡༧) ། གདུལ་བྱའི་
བསམ་པ་ཐམས་ཅད་ཡོངས་སུ་རྫོགས་པར（༡༨)། བོན་ཉིད་ཀྱི་དབྱིངས་ནས་
རང་བཞིན་མེད་པ་རང་བྱུང་བའི་རང་བཞིན་དང༌(༡༩) བཅུ་ཕྲག་གཅིག་དང་
གཅིག་ཕྲག་དགུས་མཐོ་བའོ། །གཉིས་པ་ནི། ཁྱད་པར་ནས། འཕགས་པ་ཞེས་་
པས་བསྟན། རྫོགས་པའི་སངས་རྒྱས་ཉིད་ཉན་ཐོས་དང་རང་རྒྱལ་སོགས་ལས་
ཁྱད་པར་འཕགས་པའི་ཡོན་ཏན་བཅུ་ཕྲག་གཅིག་ཡོད་དེ། འདི་ལྟར་སེམས་བསྐྱེད་
ཀྱི་ཁྱད་པར་ཉན་རང་གཉིས་ཀྱིས་རང་དོན་དུ་བྱང་ཆུབ་ཏུ་སེམས་བསྐྱེད། སངས་
རྒྱས་ཀྱིས་དང་པོ་བསླབ་ལམ་དུ་ཞུགས་དུས་ནས་སེམས་ཅན་གཞན་དོན་དུ་ཐུགས་
བསྐྱེད་པ (༡)། སྨོན་ལམ་ཡང་ཉན་རང་གཉིས་ཀྱིས་རང་དོན་དང་། སངས་
རྒྱས་ཀྱིས་གཞན་དོན་དུ་བཏབ་པ(༢)། རྒྱུ་ལ་ཡང་ཉན་རང་གི་དགེ་རྩ་ཇི་སྙེད་
བསགས་ཀྱང་སེམས་བསྐྱེད་དང་ལྟ་བ་མཐར་ཐུག་གིས་མ་ཟིན་པས་ན་ལྷག་མེད་
452



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
དུ་ཟད་པའམ་བྱང་ཆུབ་ཆེན་པོ་མི་འགྲུབ། སངས་རྒྱས་སྒྲུབ་པའི་དགེ་རྩ་ནམ་མཁའ་
ཇི་སྲིད་དུ་ཆུད་མི་ཟ་ཞིང་འགྲོ་དོན་ནམ་མཁའ་དང་མཉམ་པ་འབྱུང་བའི་གཞིར་
གྱུར་པ（༣)། ངོ་བོ་ཡང་ཉན་རང་གཉིས་ཀྱིས་མཐར་ཐུག་དགྲ་བཅོམ་ཐོབ་ནའང་
གཟུགས་སྐུའི་མཐར་ཐུག་མ་ཡིན། སངས་རྒྱས་ནི་ཟག་མེད་ཀྱི་ཕུང་པོ་ལྔའི་བདག་
ཉིད་གཟུགས་བརྙན་ཙམ་དུ་གདུལ་བྱ་ལ་སྣང་བ(༤)། སྤངས་རྟོགས་ཀྱང་ཉན་
རང་གཉིས་ཀྱིས་ཉི་ཚེ་བ་ཙམ་ལས་མི་འགྲུབ། སངས་རྒྱས་ནི་སྤངས་རྟོགས་མཐར་
ཐུག་བླ་ན་མེད་པ་གྲུབ་པ(༥）། སྒྲུབ་པའང་ཉན་རང་གཉིས་ཀྱིས་དོན་གཉིས་
མཐར་མ་ཕྱིན། སངས་རྒྱས་ཀྱིས་རང་དོན་གཞན་དོན་གཉིས་ཀ་མཐར་ཕྱིན་
པ (༦)། ལྟ་བའང་ཉན་རང་གཉིས་ཀྱིས་བདག་མེད་གཅིག་གམ་ཕྱེད་དང་གཉིས་
ལས་མ་རྟོགས། སངས་རྒྱས་ཀྱིས་བདག་མེད་གཉིས་ཀ་མངོན་གྱུར་པ་བརྙེས་པ ( ༧) །
ཕྲིན་ལས་ཉན་རང་གཉིས་ཀྱིས་གཞན་དོན་མི་མཛད། སངས་རྒྱས་ཀྱིས་འཁོར་
བ་ཇི་སྲིད་གནས་ཀྱི་བར་དུ་འགྲོ་དོན་འབད་མེད་ལྷུན་གྲུབ་མཛད་པ (༨）།
སྟོབས་ལའང་ཉན་རང་གི་དགྲ་བཅོམ་པ་ཇི་སྙེད་ཀྱི་སྟོབས་ཀྱིས་སངས་རྒྱས་ཀྱི་སྟོབས་
བརྫི་བ་མི་ནུས་ཏེ། སངས་རྒྱས་ཀྱིས་རི་བོ་ཆེན་པོ་ཇི་ལྟ་བུ་ཡང་གྲོ་གའི་ཤོག་ཤོག་
བསྒྱུར་བ་བཞིན་དུ་ཕྱག་གིས་གྱེན་དུ་འདེགས་པ་དང་ཐུར་དུ་སྐྱེལ་བ་སོགས་སྟོན་
པ་ཀོང་ཡུལ་དུ་ཕེབས་དུས་ན། བདུད་གཤེན་གཉིས་ཀྱི་ལོ་རྒྱུས་མདོ་ལས་
ལས་གསུངས་
པས་མཚོན་ནས་ཤེས་པར་བྱ། རྫུ་འཕྲུལ་གྱི་སྟོབས་ཀྱང་དྲང་སྲོང་རྣམས་ཀྱིས་རི་
རབ་རེ་རེའང་གོམ་པ་རེ་རེས་བཅད་པར་ནུས་ཏེ། ཐེག་པ་ཆེན་པོའི་མདོ་ལས།
དྲང་སྲོང་རྣམས་ཀྱི་རྫུ་འཕྲུལ་འདི་ལྟ་སྟེ། མགྱོགས་ཚད་གློག་དང་འདྲ་བར་བྱས་
ནས་ཀྱང་། རི་རབ་བདུན་ཡང་གོམ་པ་རེ་རེས་གཅོད། ཞེས་གསུངས་པ། ཡེ་གཤེན་
གཡུང་དྲུང་སེམས་དཔའ་རྣམས་ཀྱི་རྫུ་འཕྲུལ་དེ་ལས་ཀྱང་བརྒྱ་སྟོང་ཁྲི་འབུམ་
453



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འཕགས་པ་སྟེ། དེ་ཉིད་ལས། ཡེ་གཤེན་རྣམས་ཀྱི་རྫུ་འཕྲུལ་འདི་འདྲ་སྟེ།། སྟོང་
གསུམ་ཁྲི་འབུམ་ཡུངས་འབྲུ་ཙམ་དུ་འཛུད།། ཡུངས་འབྲུ་མ་འཕེལ་སྟོང་གསུམ་
རངས་པར་མཐོང་། ཡུངས་འབྲུ་ཙམ་གཅིག་སྟོང་གསུམ་ཙམ་དུ་སྤྲུལ།། ནང་གི་
སེམས་ཅན་ཀུན་གྱིས་མ་ཚོར་བ།། སྟོང་གསུམ་འཇིག་རྟེན་དུ་མ་འཕེན་པར་ནུས།།
འདི་ནས་རང་གི་སྟན་ལས་མ་གཡོས་པར།། འཇིག་རྟེན་འབུམ་ཕྲག་མང་པོའི་ཕ་
རོལ་འཕེན་ཞེས་གསུངས། དེ་ལྟ་བུའི་རྫུ་འཕྲུལ་བརྒྱ་སྟོང་ཁྲི་འབུམ་གྱིས་སངས་
རྒྱས་ཀྱི་རྫུ་འཕྲུལ་དཔེ་ཡང་མི་རུང་ཞིང་ཉེ་བ་ཙམ་དུའང་མི་འགྱུར (༩）། མཁྱེན་
པའི་ཡེ་ཤེས་ཀྱང་དྲང་སྲོང་རྣམས་ཀྱིས་མཉམ་པར་གཞག་པའི་ཚེ་སྟོང་གསུམ་འཇིག་
རྟེན་གཅིག་མཐོང་བ་སྟེ། དེ་ཉིད་ལས། མཉམ་པར་གཞག་ཚེ་སྟོང་གསུམ་རངས་
པར་མཐོང་། ཞེས་གསུངས་པ། སངས་རྒྱས་ཀྱི་མཁྱེན་པའི་ཡེ་ཤེས་ཀྱིས་ཤེས་བྱ་
མཐའ་དག་གམ་མཁའ་ཁྱབ་ཀྱི་འཇིག་རྟེན་ཁམས་སྤྱི་དང་རང་གི་མཚན་ཉིད་མ་
འདྲེས་པར་སོ་སོར་མཁྱེན་པ་སྟེ། སྡུད་པ་ལས། མཁྱེན་པའི་ཡེ་ཤེས་དེ་ནི་ནམ་མཁའ་
འདྲ། ནམ་མཁས་སྣང་སྲིད་གསལ་ཞིང་ཁྱབ་པ་ལྟར། ཐམས་ཅད་མཁྱེན་པ་
མི་གསལ་མ་ཁྱབ་མེད་ཅེས་གསུངས། ཞེས་སོགས་ཀྱིས་རིགས་ཅན་གསུམ་གྱི་ཡུལ་
ལས་འཕགས་པའོ ( ༡༠)། གསུམ་པ་ནི། དཔེས་བསྔགས་པའི་ནས། ཚེ་བ་ཞེས་
པས་བསྟན། སངས་རྒྱས་ཉིད་ཀྱིས་གཞན་དོན་དུ་གང་ལ་གང་འདུལ་གྱི་མཛད་
པ་ཚད་མེད་པ་སྟེ། ཅུང་ཟད་དཔེ་དང་སྦྱར་ནས་བཤད་ན། འདི་ལྟ་མ་རིག་མུན་
པ་སེལ་བའི་སྒྲོན་མ (༡)། འཁོར་བའི་རྒྱ་མཚོར་སྒྲོལ་བ་གྲུ་པ(༢)། ཞེ་སྡང་
མེ་ཆེན་འཇོམས་པའི་ཆུ་བོ (༣）། འདོད་ཆགས་རྒྱ་མཚོ་སྐམ་པའི་ཉི་མ(༤
སྲིད་པའི་དཔྱངས་ཐག་གཅོད་པའི་རལ་གྲི (༥）། ཉོན་མོངས་དུག་གསུམ་སྦྱང་
བའི་སྨན་པ (༦)། སེམས་ཅན་བུ་ལྟར་སྐྱོང་བའི་ཡུམ་ཆེན་(༧) ། འགྲོ་བའི་
*བས་



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
（
དགོས་འདོད་བསྐང་བ་ནོར་བུ(༨）། བདུད་སྲིན་ཟིལ་གྱིས་གནོན་པའི་སེང་
(༩）། གཟུང་འཛིན་མདུད་པ་བཀྲོལ་བའི་སོག་ལེ ( ༡༠)། ཐམས་ཅད་ཐུགས་
རྗེས་འཛིན་པའི་ལྕགས་ཀྱུ (༡༡) ། རྣམ་རྟོག་རི་བོ་འཇོམ་པའི་ཐོ་བ ( ༡༢ )།
ལྟ་བ་ཐམས་ཅད་ཁེབས་འོག་ཏུ་ཆུད་པའི་ཁྱུང་ཆེན་ （ ༡༣）། ཐུགས་རྗེས་ཀུན་ལ་
ཁྱབ་པའི་ནམ་མཁའ ( ༡༤)། ཐེག་པ་ཐམས་ཅད་སྒྲོགས་པའི་འབྲུག་སྒྲ（ ༡༥) །
བོན་ཀུན་ལྷུན་གྱིས་གྲུབ་པའི་ཙནྡ་སྦྲུལ་གྱི་སྙིང་པོ( ༡༦)། ཅི་ལྟ་བསྟན་པ་ལྟར་
འཆར་བའི་ནོར་བུ་ཚོན་ཤེལ(༡༧)། རྣམ་རྟོག་ཐམས་ཅད་དྭངས་པར་མཛད་
པ་ནོར་བུ་ཆུ་འདངས ( ༡༨）། ཡེ་ཤེས་མྱུ་གུ་བསྐྱེད་པའི་ས་ཆེན་པོ ( ༡༩)།
བག་ཆགས་དྲི་མ་བཀྲུ་བའི་ཆབ་གཙང་ (༢༠)། དངོས་པོ་མཚན་མ་སྲེག་པའི་
མེ་དཔུང (༢༡)། གདུལ་བྱའི་བསམ་པ་གཡོ་ཞིང་བསྐྱེད་པའི་རླུང་ཆེན་པོ ( ༢༢)།
སེམས་ཅན་ཀུན་ལ་བརྩེ་བའི་མ་མ་ ( ༢ ༣)། ཉོན་མོངས་གཡུལ་ངོ་བཟློག་པའི་
དཔའ་བོ( ༢༤)། ཐར་པའི་སྒོ་མོ་འབྱེད་པའི་ལྡེ་མིག ( ༢༥)། དེ་ལྟར་ཡོན་ཏན་
ཉི་ཤུ་རྩ་ལྔས་འཕགས་པ་ཀུན་ལས་རྨད་དུ་བྱུང་བའི་ཚེ་བའོ། །
གསུམ་པ་དོན་བསྡུ་བ་ནི། ཡོན་ཏན་ནས། ཉིད་ལ་མངའ་འོ། །ཞེས་པའི་
བར་གྱིས་བསྟན། དེ་ལྟ་བུའི་ཚོགས་གཉིས་ཀྱི་ཡོན་ཏན་དང་། ཡེ་ཤེས་ཀྱི་འབྱོར་
པ་དེ་དག་གིས་གཤེན་རབ་རྣམ་རྩོད་པའམ་ཉན་ཐོས་དང་། རང་རྟོགས་གཤེན་
རབ་པའམ་རང་རྒྱལ་དང་། གཡུང་དྲུང་སེམས་དཔའ་འམ་བྱང་ཆུབ་སེམས་
དཔའ་རྣམས་ཀྱི་ཡོན་ཏན་དང་འབྱོར་པ་ཐམས་ཅད་ཟིལ་གྱིས་གནོན་པ། དཔེར་
ན་ཉི་མའི་འོད་ཀྱིས་སྐར་ཕྲན་གྱི་འོད་ཟིལ་གྱིས་གནོན་པ་བཞིན་ནོ། །དེ་ལྟ་བུའི་
སངས་རྒྱས་ཀྱི་ཡོན་ཏན་ཐོས་པ་དཀའ་སྟེ། དེའང་སངས་རྒྱས་འཇིག་རྟེན་དུ་
འབྱོན་པ་དཀོན་པ་མུན་སྒྲོན་གྱི་བསྐལ་པའི་གྲངས་མང་ཉུང་ལ་བརྟག་ན་ཤེས་པའོ། །
455



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དེ་ལྟར་འབྱོན་དཀོན་པ་བཞིན་དུ་དེའི་ཞལ་མཇལ་བ་དང་། གསུང་ཐོས་པ་དང་།
བོན་ལ་སྤྱོད་པ་དེ་བས་ཀྱང་དཀོན་པ་སྟེ། དེའི་ཕྱིར་ན་འདི་ལྟ་བུའི་ཡོན་ཏན་
ཐོས་པ་དཀའ། གལ་ཏེ་ཐོས་ནའང་དེ་ཕྱིན་ཆད་ཡིད་ལ་དྲན་པར་བྱེད་པ་ཉུང་།
གལ་ཏེ་ཡིད་ལ་དྲན་ནའང་དད་པས་ཀུན་ནས་བསླང་ནས་སངས་རྒྱས་ཀྱི་མཚན་
ནས་བརྗོད་པའམ་ཡོན་ཏན་འདི་དག་ངག་ཏུ་བརྗོད་པ་ཉུང་སྟེ། དཔེར་ན་ཉིན་མོའི་
སྐར་མ་དང་འདྲའོ། །དེ་ལྟ་བུའི་ཡོན་ཏན་ནི་རྫོགས་པའི་སངས་རྒྱས་ཉིད་ལ་མངའ་
སྟེ་གཞན་ལ་ནི་མ་ཡིན་ནོ། །དེའི་ཕྱིར་ན་འདི་ལྟ་བུའི་རྫོགས་པའི་སངས་རྒྱས་དང་
དེའི་ཡོན་ཏན་དྲན་ཏེ་དད་པས་ཀུན་ནས་བསླངས་ནས་ལན་གཅིག་བརྗོད་པ་ལའང་
བསོད་ནམས་བསམ་གྱིས་མི་ཁྱབ་ཅིང་འཁོར་བ་ལས་ཐར་པ་ཐོབ་པ་གདོན་མི་ཟའོ།།
གཉིས་པ་བོན་གྱི་ཡོན་ཏན་རྗེས་སུ་དྲན་པ་ལ་གཉིས། མདོར་བསྟན་པ་དང་།
རྒྱས་པར་བཤད་པའོ། །དང་པོ་ནི། གཡུང་དྲུང་བོན་ཞེས་པ་ནས། མ་ཚང་བ་མེད་
པ་གསུངས་པ། ཞེས་པས་བར་གྱིས་བསྟན། མདོ་ལས། བོན་ནི་མི་གཡོ་སྐྱོབ་པའི་
སྒྲ་ཞེས་པས། མི་གཡོ་བ་དང་། སྐྱོབ་པ་གཉིས་ལས། དང་པོ་ནི། བོན་གྱི་དབྱིངས་
གནས་ལུགས་སྤྲོས་པའི་མཚན་མར་མི་གཡོ་བའོ། །དེའང་མདོ་གཟེར་དམིགས་
ལས། གཡུང་ཞེས་བྱ་བ་དོན་ལས་མི་ཡེངས་པ། དྲུང་ཞེས་བྱ་བ་རྟགས་ལས་མི་འགྱུར་
བ། བོན་ཞེས་བྱ་བ་དབྱིངས་ཉིད་བརྡལ་པའི་ཀློང་། ཞེས་པའི་མི་ཡེངས་པ་ནི་རིག་
པའི་ཡེ་ཤེས། མི་འགྱུར་བ་ནི་སྟོང་པ། དབྱིངས་ཉིད་བརྡལ་བ་ནི་དབྱིངས་རིག་
དབྱེར་མེད། དེ་ནི་བོན་ཉིད་དོ། །གཉིས་པ་ནི། ལས་ཉོན་དང་སྲིད་པའི་སྡུག་བསྔལ་
ལས་སྐྱོབ་པའོ། །དེའི་སྐད་དོད་ལ་ཞུང་ཞུང་གི་སྐད་དུ། དྲུང་མུ་གྱེར། ཞེས་འབྱུང་
བ་ངོ་བོ་མི་གཡོ་ཞིང་དོན་མི་འགྱུར་བའོ། །རིན་པོ་ཆེ་ནི་སེམས་ཅན་རྣམས་ལ་འདི་
ཕྱི་གཉིས་ཀར་ཕན་བདེ་ལེགས་ཚོགས་ཐམས་ཅད་འབྱུང་བའི་གཞིར་གྱུར་པ་ནོར་
456



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བུ་རིན་པོ་ཆེ་དང་མཚུངས་སོ། །དེ་ལྟ་བུའི་བོན་རིན་པོ་ཆེ་ནི། སྟོན་པ་སངས་རྒྱས་
ཀྱི་ཐུགས་ཀྱི་བཅུད་ཟབ་མོ་གང་ཞིག་མགུལ་གྱི་བུམ་པར་དྲིལ་བ། ཀུན་གྲོལ་ལྗགས་
ལ་བཀྲམ་པ། ཚངས་པའི་དབྱངས་དྲུག་ཅུའི་རྣམ་པས་གསུངས་ཏེ། དེའང་ལེགས་
པར་གསུངས་པ་ནི། ལྷ་མི་ལ་སོགས་རང་རང་གི་སྐད་དུ་གོ་བ་རྣ་བ་སྙན་པ།
དོན་གསལ་བ། རྗེས་སུའང་འབྱུང་བ། མགྱོགས་བུལ་དང་འཕར་འབུག་མེད་པ།
ཡང་དག་པར་གསུངས་པ་ནི། བརྗོད་བྱ་ཤེས་བྱ་བོན་གྱི་དབྱིངས་རང་བཞིན་ངོ་
བོ་དྲི་མ་ཡེ་དག་ཉིད། རྗོད་བྱེད་དེ་ལ་དམིགས་པའི་ཡུལ་ཅན་ཡེ་ཤེས་ཀྱང་བོན་
གྱི་དབྱིངས་དང་། རྗེས་སུ་མཐུན་པས་ཕྱིན་ཅི་ལོག་གི་སྤྲོས་པས་དབེན་པ། མ་ཚང་
བ་མེད་པར་གསུངས་པ་ནི། སེམས་ཅན་རྣམས་ཀྱི་ཉོན་མོངས་འགོག་པ། ཡོན་
ཏན་ཐམས་ཅད་རྫོགས་པ། བྱང་ཆུབ་ཆེན་པོར་འདྲེན་པའི་ཐབས་མ་ཚང་བ་མེད་
པར་ཡོངས་སུ་རྫོགས་པའོ།།
གཉིས་པ་རྒྱས་པར་བཤད་པ་ལ་གཉིས། ངོ་བོ་ལ་ལྟོས་ནས་རྗེས་སུ་དྲན་པ་དང་།
དེའི་བྱེད་ལས་ལ་ལྟོས་ནས་གཏན་གྱི་ཡིད་རྟེན་དུ་བསྟན་པའོ། །དང་པོ་ནི། སྙན་
ཅིང་ཞེས་པ་ནས། བརྗེད་བུལ་མེད་པ་ཞེས་པའི་བར་གྱིས་བསྟན། སྙན་པ་ནི།
དྲི་ཟའི་གླུ་དབྱངས་ལྟ་བུ་སྟེ། ཡང་ཡང་མཉན་པར་མོས་པ་དང་། དད་པ་དང་།
དགའ་བ་སོགས་བསྐྱེད་པ། ཡིད་ལ་བབ་པ་ནི། མི་འཐད་པ་དང་། ཐེ་ཚོམ་དང་།
ཟུར་ཟ་མེད་པ། ལོག་པ་གཞན་དང་མ་འདྲེས་པ་ནི། བདུད་དང་མུ་སྟེགས་སོགས་
ལོག་པ་གཞན་གྱི་བོན་དང་མ་འདྲེས་པ། སྐུ་གསུམ་གྱི་བདག་ཉིད་ནི། ངོ་བོ་བདེན་
པར་མ་གྲུབ་པ་བོན་སྐུ། རང་བཞིན་སྒྱུ་མ་ཙམ་དུ་སྣང་ཞིང་དོན་བྱེད་ནུས་པ་ལོངས་
སྐུ། རྣམ་གྲངས་དང་མིང་ཚིག་མང་པོར་བསྟན་པ་སྤྲུལ་སྐུ། སྐུ་གསུང་ཐུགས་ཀྱི་
རང་བཞིན་ནི། གཟུགས་བརྙན་དངོས་སུ་སྣང་བ་སྐུ། གོ་བརྡ་སྤྲོད་པ་གསུང་།
457



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དོན་གསལ་ལ་རྟོག་པ་མེད་པ་ཐུགས། སྟོན་པའི་གསུང་དངོས་སུ་གྲགས་པ་ནི།
སྟོན་པ་མྱ་ངན་འདས་པའི་རྗེས་སུ་གསུང་དངོས་པོ་བཞག་པ་ནི་ལུང་གི་བོན་རྣམས་ཏེ།
འཕྲུལ་གྱི་ཡི་གེར་བསྟོད་པའི་མདོ་ལས། ལྐུགས་པ་ཁ་འབྱེད་འཕྲུལ་གྱི་དུམ་བུ་
ངག །མ་རིག་མུན་སེལ་སྒྲོན་མེ་གསལ་བ་སྟེ།། སྟོན་པའི་གསུང་མཆོག་གྲགས་པའི་
ཡང་རབ་ལྷ།། ཞེས་སོ། །སོ་སོ་ཡང་དག་པའི་རིག་པ་བཞི་ནི། འཁོར་བའི་བོན་ཀུན་
ནས་ཉོན་མོངས་པའི་ཕྱོགས་དང་། མྱང་འདས་ཀྱི་བོན་རྣམ་བྱང་གི་ཕྱོགས་ཐམས་
ཅད་ངོ་བོ་དང་དབྱེ་བ་གསལ་བར་སྟོན་པས་བརྗོད་བྱའི་དོན་སོ་སོ་ཡང་དག་པའི་
རིག་པ། བརྗོད་བྱ་གང་ཞིག་སྤྱི་དང་རང་རང་གི་མཚན་ཉིད་མ་འདྲེས་པ་ཇི་བཞིན་
བརྗོད་བྱེད་ཚིག་མ་འགག་པ་དོན་དང་མཐུན་པ་གསལ་བར་འབྱེད་པར་བརྗོད་བྱེད་
བོན་སོ་སོ་ཡང་དག་པའི་རིག་པ། ལྷ་ཀླུ་མི་ལ་སོགས་རང་རང་སོ་སོའི་སྐད་དུ་དོན་
གསལ་བར་བརྡ་སྤྲོད་ནུས་པས་སྒྲ་ཚིག་སོ་སོ་ཡང་དག་པའི་རིག་པ། དེ་གསུམ་གྱིས་
སྐལ་ལྡན་རྗེས་སུ་འཛིན་པའི་འཆད་པ། ཕས་རྒོལ་ཚར་གཅོད་པའི་རྩོད་པ།
རྒྱལ་བའི་བསྟན་པ་མཛེས་པའི་བརྩམ་པ་སོགས་ལ་མི་འཇིགས་པ་ཐོབ་པ་སྤོབས་
པ་སོ་སོ་ཡང་དག་པའི་རིག་པའོ། །ཡོན་ཏན་མཐའ་ཡས་པའི་འབྱུང་གནས་ནི།
འཇིག་རྟེན་དང་
། འཇིག་རྟེན་ལས་འདས་པའི་ས་ལམ་གྱི་དང་། སངས་རྒྱས་ཀྱི་
སས་བསྡུས་པའི་ཡོན་ཏན་མཐའ་ཡས་པའི་འབྱུང་གནས་སུ་གྱུར་པ། མྱ་ངན་ལས་
འདས་པའི་གྲོང་ཁྱེར་དུ་འགྲོ་བའི་ལམ་བཟང་པོ་ནི། འདི་ལ་བརྟེན་པས་རིམ་གྱིས་
སྲིད་པའི་མྱ་ངན་ལས་འདས་ཏེ། རྣམ་པར་ཐམས་ཅད་མཁྱེན་པའི་གྲོང་ཁྱེར་དུ་
འགྲོ་བའི་ལམ་བཟང་པོ་ནི་ལམ་མ་ནོར་བར་ཟག་མེད་ཀྱི་དབྱིངས་སུ་བགྲོད་པའི་
ལམ་རྣལ་མའོ། །ཐར་པའི་ས་བོན་ནི། མངོན་མཐོ་དང་ངེས་ལེགས་ཀྱི་གོ་འཕང་
ཐོབ་པའི་རྩ་བ་ས་བོན་ལྟ་བུ་ཡིན་ཏེ། འཕྲུལ་གྱི་ཡི་གེའི་བསྟོད་པ་ལས། ས་བོན་
58



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བཟང་བསྐྱེད་བོན་ལ་ཕྱག་འཚལ་ལོ་ཞེས་སོ། །མི་གསལ་བ་མེད་པ་ནི། སྤང་བླང་
གི་གནས་དགེ་སྡིག་དང་། སྐྱོན་ཡོན་སོགས་མ་ནོར་བར་སོ་སོར་གསལ་བར་སྟོན་པ།
འཁྲུལ་པ་སོགས་ནི། བོན་ལ་ཤེས་པ་མེད་པས་འཁྲུལ་པ་དང་། ནོར་བ་དང་།
བརྗེད་པ་དང་། བུལ་ཏེ་འགྱངས་པ་མེད་པའོ། །དེ་བས་ན་ཉིན་མཚན་དུས་དྲུག་
ཏུ་བོན་རྗེས་སུ་དྲན་པར་བྱའོ། །
གཉིས་པ་དེའི་བྱེད་ལས་ལ་ལྟོས་ནས་གཏན་དུ་ཡིད་རྟེན་དུ་བསྟན་པ་ནི།
སློབ་ན་འཕྲུལ་གྱི་ནས་རིན་པོ་ཆེའོ། །ཞེས་པའི་བར་གྱིས་བསྟན། སློབ་ན་འཕྲུལ་
གྱི་ཡི་གེས་ལྐུགས་པ་ཁ་འབྱེད་པ་ནི། ཡི་གེ་གཅིག་གིས་རྣམ་འགྱུར་དུ་མར་འཕྲུལ་
ཆོག་པའི་འཕྲུལ་གྱི་ཡི་གེ་དེས། བརྡ་སྤྲོད་མི་ཤེས་པའི་ལྐུགས་པ་ཁ་འབྱེད་པ།
ཀུན་སྟོན་པར་བྱེད་པ་ནི། ཀུན་རྫོབ་དང་དོན་དམ་གྱི་བདེན་པ་གཉིས་ཀྱིས་བསྡུས་
པའི་བོན་ཐམས་ཅད་ཀྱི་སྤྱི་དང་རང་རང་གི་མཚན་ཉིད་དང་རྣམ་གྲངས་སོགས་
གསལ་བ་སྟོན་པར་བྱེད་པ། མཐོང་ན་ཐེ་ཚོམ་སེལ་བ་ནི། བསླབ་པའི་གནས་གང་
ཞིག་དགག་པའི་ཕྱོགས་དང་སྒྲུབ་པའི་ཕྱོགས་གཉིས་ཆ་མ་ཕྱེད་ནས་ཐེ་ཚོམ་ཟ་བ་
ལྟ་བུ་ཡི་གེ་མཐོང་བས་ཐེ་ཚོམ་སེལ་ཏེ་དགག་སྒྲུབ་ཀྱི་དོན་སོ་སོར་འབྱེད་པར་བྱེད་པ།
དོགས་པ་གཅོད་པ་ནི། ཐོས་བསམ་སྦྱོང་པའི་སྐབས་ལྟ་བུ་ལ་བསླབ་པ་གང་དག་
ལ་རྟོག་དཔྱད་བྱེད་པའི་ཚེ་འདི་ལྟ་བུ་ཡིན་ནམ་མིན་སྙམ་པའི་དོགས་པའང་ཡི་གེས་
གཅོད་ཅིང་། གཞན་ཡང་བརྗེད་པ་དྲན་པ་དང་དྲན་པ་མི་བརྗེད་པ་ལ་སོགས་བློ་
གྲོས་ཕུལ་དུ་ཕྱིན་པར་བྱེད་པ། བསམ་ཞིང་ཉམས་སུ་བླང་ན་ཉོན་མོངས་ཞི་བ་ནི།
ཚིག་དོན་ལ་བསམ་ཞིང་ཉམས་སུ་བླང་ན། ཉོན་མོངས་པ་དུག་ལྔ་རྒྱུད་ལ་མི་གནས་
པ་ཞི་ཞིང་། ཕྱིན་ཆད་ཀྱང་རྒྱུད་ལ་མི་སྐྱེ་སྟེ་རིང་དུ་བྱེད་པ། ལས་ཉོན་སྦྱོང་པ་ནི།
ཐོག་མ་མེད་པའི་དུས་ནས་བསགས་པའི་ལས་ངན་དང་ཉོན་མོངས་པ་ཐམས་ཅད་
459



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྦྱོང་ཞིང་ཟད་པར་བྱེད་པ། ངན་སོང་ལས་སྒྲོལ་བ་ནི། ངན་སོང་གསུམ་གྱི་གནས་
ནས་ཐར་ཏེ། ཕྱིན་ཆད་ཀྱང་དེར་མི་སྐྱེ་བར་བྱེད་པ། སྡུག་བསྔལ་ལས་སྐྱོབ་པ་ནི།
འཁོར་བ་སྤྱིའི་སྡུག་བསྔལ་ཆེན་པོ་ལས་སྐྱོབ་ནས་འཁོར་བའི་གནས་ནས་ཐར་བར་
བྱེད་པ། ཆུ་བོ་སྐེམ་པ་ནི། སྐྱེ་རྒ་ན་འཆི་བཞིའི་འཕྲང་ལས་ཐར་ཏེ་འཁོར་བའི་ཆུ་
བོ་སྐེམ་པར་བྱེད་པ། བདུད་བཞི་བཅོམ་པ་ནི། མ་རིག་འཁྲུལ་པའི་བདུད་དང་།
ཕུང་པོ་ལུས་ལེན་གྱི་བདུད་དང་། ཉོན་མོངས་པའི་བདུད་དང་། འཆི་བདག་ལས་
བཙན་གྱི་བདུད་དང་བཞི་བཅོམ་ནས། ཕྱིའི་མི་འཁྲུལ་བ་དང་། ལུས་མི་ལེན་པ་
དང་། ཉོན་མོངས་མི་གསོག་པ་དང་། འཆི་བ་མེད་པར་བྱེད་པ། འཁོར་ལམ་སྤང་
བ་ནི། འཁོར་བའི་ལམ་ལྔ་གཏན་དུ་སྤངས་ནས་འཁོར་བ་ལ་ཕྱིར་མི་ལྡོག་པར་བྱེད་
པའོ། །རྒྱུན་དུ་སློབ་པ་ནི། བོན་གང་གིས་འཛིན་ཞིང་ཉམས་སུ་ལེན་པ་དེས་མ་
གོ་པ་གོ་བ། མི་ཤེས་པ་ཤེས་པ། མ་རྟོགས་པ་རྟོགས་པར་བྱེད་པ། ཁྲོ་བ་མི་བྱེད་
པ་ནི། ཉིན་མཚན་ཀུན་ཏུ་ཡང་ནས་ཡང་དུ་བལྟ་ཞིང་ཚིག་དོན་ལ་རྟོག་དཔྱོད་དང་
གཞིག་འགྲེལ་གཏོང་ནའང་ཁྲོ་བ་མེད་ཅིང་སླར་དགའ་དང་མོས་པ་སྤྲོ་བ་སོགས་
སྐྱེ་བར་བྱེད་པ། ཐར་པ་འདྲེན་པ་ནི། ཚེ་འདི་ནས་ངན་སོང་གི་གནས་སུ་མི་སྐྱེ་
བ་ལྷ་མིའི་རྟེན་ཁྱད་པར་ཅན་དུ་བརྒྱུད་ནས་ཐར་པའི་ལམ་ལ་འདྲེན་པའོ། །བླང་
དོར་གྱི་ལམ་ལ་ཚུལ་བཞིན་དུ་འཇུག་པར་བྱེད་པ་ནི། དགེ་སྡིག་བླང་དོར་གྱི་ལམ་
དུ་ཚུལ་བཞིན་དུ་འཇུག་པར་བྱེད་ཅིང་ཚིག་མི་བརྗེད་པ་དང་། དོན་མི་འཆོར་བར་
བྱེད་པའོ། །དེ་ལྟ་བུའི་ཡོན་ཏན་མཐའ་ཡས་པ་དང་། ལྡན་པ་དེ་ནི་གཡུང་དྲུང་
གི་བོན་རིན་པོ་ཆེའོ། །
གསུམ་པ་གཡུང་དྲུང་སེམས་དཔའི་ཡོན་ཏན་རྗེས་སུ་དྲན་པ་ལ་གཉིས། བསྔགས་
ཡུལ་ངོས་བཟུང་བ་དང་། དེའི་ཡོན་ཏན་རྒྱས་པར་བཤད་པའོ། །དང་པོ་ནི།
ཙ་
460



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
གཤེན་རབ་གཡུང་དྲུང་སེམས་དཔའ་རྣམས་ནི། ཞེས་པ་ནི། རྒྱལ་བའི་སྲས་སུ་
གྱུར་ཅིང་ས་དང་ལམ་གྱི་ཡོན་ཏན་མཐའ་ཡས་པ་འཛིན་པའི་ཐེག་པ་ཆེན་པོའི་
འཕགས་པ་རྣམས་ཏེ། དེ་དག་འཁོར་བའི་ཡུན་ལ་མི་འཇིགས། བསྐལ་པའི་མཐའ་
ལ་མི་ཞུམ། བྱ་དཀའ་བའི་ལས་ལ་མི་སྐྲག་པས་གཡུང་དྲུང་སེམས་དཔའ་ཞེས་བྱ།
གཉིས་པ་རྒྱས་བཤད་ལ་གཉིས། ཡུལ་རང་ལ་ལེགས་པའི་ཡོན་ཏན་ལྡན་ཚུལ།
རང་གཞན་སྨིན་གྲོལ་མཛད་ཚུལ་ལོ། །དང་པོ་ནི། ངེས་པ་འབྱུང་བའི་ནས།
དོན་ལ་བརྩོན་པ་ཞེས་པའི་བར་གྱིས་བསྟན། ངེས་པ་འབྱུང་བའི་བློ་ཅན་ནི། འཁོར་
བ་སྤྱིའི་སྡུག་བསྔལ་ལ་བསྐལ་པའི་མེ་དཔུང་འབར་བ་ལྟ་བུར་མཐོང་ནས། དེ་ལས་
ངེས་པར་ཐར་པར་འདོད་པའི་བློ་ཕྱིར་མི་ལྡོག་པ་དང་ལྡན་པ། རིགས་དང་ལྡན་
པ་ནི། རིགས་ཅན་གསུམ་ལས་ཐེག་པ་ཆེན་པོའི་རིགས་སད་པ་སྟེ། འཁོར་བ་ལ་
ཆགས་པ། སངས་རྒྱས་མི་འདོད་པ། འདོད་ཀྱང་རང་དོན་དུ་འདོད་པ། གཞན་
དོན་ལ་བློ་ཞུམ་པ་སྟེ་ཕྱིན་ཅི་ལོག་བཞི་དང་བྲལ་ཏེ། འཁོར་བ་སྡུག་བསྔལ་དུ་ཤེས་པ།
དེ་ལས་ཐར་པར་
འར་པར་འདོད་པ། པ་ཅན་ཐམས་ཅད་ཕ་མར་ཤེས་པ། དེ་རྣམས་
དོན་དུ་སངས་རྒྱས་ཐོབ་པར་འདོད་པ་སྟེ་བཞི་དང་ལྡན་པ། ལམ་ལ་ཞུགས་པ་ནི།
ཉེས་སྤྱོད་མཐའ་དག་བསྡམས་པའི་ཚུལ་ཁྲིམས། སེམས་ལས་སུ་རུང་བའི་ཏིང་
ངེ་འཛིན། བོན་རྣམ་པར་འབྱེད་པའི་ཤེས་རབ་སྟེ། བསླབ་པ་རིན་པོ་ཆེ་གསུམ་
གྱི་ལམ་ལ་ཞུགས་པ། ལེགས་པར་ཞུགས་པ་ནི། ཐེག་དམན་ལས་ཁྱད་པར་དུ་ཕྱེ་
བ་སྟེ། ཐེག་དམན་རྣམས་རང་དོན་ཡིད་བྱེད་ཀྱིས་ལྟ་སྤྱོད་དམན་པར་ཞུགས་པས་
ལེགས་པར་ཞུགས་པ་མ་ཡིན་ལ། གཡུང་དྲུང་སེམས་དཔའ་རྣམས་ནི་གཞན་དོན་
དུ་ལྟ་སྤྱོད་བླ་ན་མེད་པར་ཞུགས་པས་ལེགས་པར་ཞུགས་པའམ་མཐར་ཕྱིན་པར་
ཞུགས་པ་ཞེས་བྱ། ཡང་དག་པར་ཞུགས་པ་ནི། ཕྱི་རོལ་པ་ལས་ཁྱད་པར་དུ་ཕྱེ་བ་སྟེ།
སེམས་
461



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དེ་དག་ལྟ་སྤྱོད་ལོག་པར་ཞུགས་པས་ཡང་དག་པ་ལས་ལྡོག་སྟེ་ཕྱིན་ཅི་ལོག་ཏུ་
ཞུགས་པའོ། །གཡུང་དྲུང་སེམས་དཔའ་རྣམས་ནི། དེ་ལས་ལྡོག་པའི་ལྟ་སྤྱོད་ཡང་
དག་པར་ཞུགས་པས་ན་དེ་སྐད་ཅེས་བྱ། ཉོན་མོངས་ཞི་བ་ནི། སོ་སྐྱེ་ཕལ་པ་ལས་
ཁྱད་པར་དུ་ཕྱེ་བ་སྟེ། ཁམས་གསུམ་གྱི་སེམས་ཅན་རྣམས་ནི་ཉོན་མོངས་པ་ཅི་རིགས་
པས་ཀུན་ནས་འཆིངས་བས་ཉོན་མོངས་ལས་མ་གྲོལ་ལ། འཕགས་པ་རྣམས་ནི།
ཉོན་མོངས་པ་མཐའ་དག་ལས་གྲོལ་བས་ཉོན་མོངས་མེད་པ་སྟེ། སེམས་ཞི་བར་
གནས་པའོ། །རྒྱུད་དུལ་བ་ནི། ཐུགས་རྒྱུད་བྱང་ཆུབ་ཀྱི་སེམས་སྟོང་ཉིད་སྙིང་རྗེའི་
སྙིང་པོ་ཅན་གྱིས་གང་བས་རྟག་ཏུ་གཞན་དོན་ལ་དགོངས་པ། སྤྱོད་པ་དལ་བ་ནི།
རྒྱུད་ཚུལ་ཁྲིམས་ཀྱི་བསླབ་པས་བསྡམས་པས་ཉེས་པའི་སྐྱོན་ཀུན་དང་བྲལ་བ།
དྲན་ཤེས་ལྡན་པ་ནི། མཉམ་བཞག་དང་རྗེས་ཤེས་སོགས་གང་གི་དུས་ནའང་དྲན་
ཤེས་ཁྱད་པར་ཅན་དང་ལྡན་པས་འཁྲུལ་པ་དང་། ལུང་མ་བསྟན་པ་དང་། ཐ་མལ་
དུ་སྐད་ཅིག་ཙམ་ཡང་མི་འཆོར་བ། མི་དགེ་བཅོམ་པ་ནི། མི་དགེ་བཅུ་རིང་ནས་
སྤངས་པས་མི་དགེ་བཅོམ་པ་ཞེས་བྱ་སྟེ། གཞི་ལ་མི་གནས་པའི་ཐ་ཚིག་གོ །དགེ་
བཅུ་རྫོགས་པ་ནི། དགེ་བ་བཅུ་དང་ལྡན་པ་སྟེ་དགེ་བའི་མཛོད་འཛིན་པ་ཞེས་བྱའོ།།
གཉིས་པ་རང་གཞན་སྨིན་གྲོལ་མཛད་ཚུལ་ནི། སྨིན་པ་དང་གྲོལ་བའི་དོན་
ལ་བརྩོན་པ་ནི། རང་སྨིན་པར་བྱེད་པའི་ཕ་རོལ་ཕྱིན་པ་དྲུག་གམ་བཅུ་ལ་སློབ་
པ་དང་། གཞན་གྲོལ་བར་བྱེད་པའི་སྦྱིན་གཏོང་དང་། སྙན་སྨྲ་དང་། དོན་སྤྱོད་
དང་། དོན་མཐུན་ཏེ་བསྡུ་བའི་དངོས་པོ་བཞིས་གཞན་དག་གདུལ་བྱ་ལམ་ལ་སྡུད་
ཅིང་སྨིན་པར་བྱེད་པ། དེའི་ཕྱོགས་དང་མཐུན་པར་སྤྱོད་པ་ནི། རང་སྨིན་གཞན་
གྲོལ་པའི་ཐབས་ལམ་ཅི་རིགས་པ་ལ་འཇུག་ཅིང་སྤྱོད་པ། རྒྱུའི་ཕར་ཕྱིན་ལ་སློབ་
པ་ནི། སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་།
462



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
བསམ་གཏན་དང་ལྔ་ལ་སློབ་པས་བདག་དོན་རྩེར་ཆིབས་པ་སྟེ། རྒྱུའི་བོན་ཞེས་
འབྲས་བུ་དོན་དུ་གཉེར་བ་ནི། དེའི་སྟེང་དུ་སྟོབས་དང་། སྙིང་རྗེ་དང་།
སྨོན་ལམ་དང་། ཐབས་དང་། ཤེས་རབ་དང་ལྔ་ལ་སློབ་པས་གཞན་དོན་ལྷུན་གྱིས་
གྲུབ་པ་སྟེ། འབྲས་བུའི་བོན་ཞེས་བྱ་སྟེ། འབྲས་མིང་རྒྱུ་ལ་བཏགས་པའོ། །གང་
ཕྱིར་ན། མདོ་ལས། སྟོབས་ལས་སྤྲུལ་སྐུ་བྱེ་བ་ཕྲག་བརྒྱ་འབྱུང་
། སྙིང་རྗེ་ལས་ཚད་
མེད་བཞི་འབྱུང་། སྨོན་ལམ་ལས་ཡེ་ཤེས་ལྔ་འབྱུང་། ཐབས་ལས་ངེས་པར་བདེན་
པའི་ལམ་ལྔ་འབྱུང་། ཤེས་རབ་ལས་བོན་སྤྱི་དང་རང་རང་གི་མཚན་ཉིད་སྟོང་པ་
ཉིད་བཅོ་བརྒྱད་འབྱུང་། ཞེས་པས་སོ། །ཉོན་སྒྲིབ་བྱང་བ་ནི། མ་དག་ས་བདུན་
གྱི་གནས་སྐབས་ན་ཉོན་མོངས་པའི་སྒྲིབ་པ་མངོན་གྱུར་པ་བྱང་བ། ཤེས་སྒྲིབ་སྦྱོང་
བ་ནི། དག་པའི་ས་གསུམ་གྱི་གནས་སྐབས་ན་ཉོན་སྒྲིབ་ཤིན་ཏུ་ཕྲ་བ་བྱང་ནས།
ཤེས་སྒྲིབ་མངོན་གྱུར་པ་སྦྱོང་སྟེ། ས་བཅུའི་རྒྱུན་མཐའ་ལ་ཤེས་སྒྲིབ་ཤིན་ཏུ་ཕྲ་བའི་
ཕྲ་བ་དང་བཅས་པ་སྦྱོང་པ་ལ་རྒྱུན་མཐའི་གཡུང་དྲུང་སེམས་དཔའ་ཞེས་བྱའོ། །སྲིད་
པ་ལ་མི་འཁྲུལ་པ་ནི། ཕར་ཕྱིན་བཅུའི་རྩེ་མོར་གྱུར་པ་ཤེས་རབ་ཀྱི་ཕ་རོལ་ཏུ་ཕྱིན་
པ་མངོན་དུ་གྱུར་པས་སྲིད་པ་ལ་མི་འཁྲུལ་པ། ཞི་བ་ལ་མི་གནས་པ་ནི། ལམ་གྱི་
སྐབས་སུ་སྙིང་རྗེ་ཚད་མེད་པ་ལ་བློ་སྦྱོངས་པས་ཞི་བ་ཕྱོགས་གཅིག་ལ་མི་གནས་ཏེ།
འགྲོ་དོན་མཛད་པ། རང་དོན་སྤངས་པ་ནི། ཐེག་དམན་པའི་རང་དོན་ཁོ་ན་སྒྲུབ་
པ་དེ་ནི་འདིས་དུག་དང་འདྲ་བར་ཤེས་ནས་སྤོང་བའོ། །གཞན་དོན་བསྒྲུབ་པ་ནི།
ས་ལམ་གྱི་གནས་སྐབས་དང་མཐར་ཐུག་གི་འབྲས་བུ་ཐོབ་པ་གང་གི་ཚེ་ཡང་བསམ་
སྦྱོར་གཉིས་ཀས་གཞན་དོན་ཁོ་ན་ལ་དམིགས་ཤིང་བསྒྲུབ་པ། བྱང་ཆུབ་སེམས་
ཀྱི་མངའ་བདག་ནི། བྱང་ཆུབ་སེམས་རིན་པོ་ཆེ་རྣམ་གཉིས་ཀྱི་མངའ་བདག་སྟེ།
སྐད་ཅིག་ཙམ་ཡང་སེམས་དེ་མི་འདོར་བ། འཕགས་པའི་ནོར་བདུན་གྱིས་ཕྱུག་
463



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་ནི། དད་པ་ཆུ་བོ་ལྟ་བུ་རྒྱུན་རིང་བ། ཚུལ་ཁྲིམས་པདྨོ་ལྟ་བུ་སྐྱོན་གྱིས་མ་གོས་པ།
སྦྱིན་པ་ནོར་བུ་ལྟ་བུ་ཟད་མི་ཤེས་པ། ཐོས་པ་རྒྱ་མཚོ་ལྟ་བུ་རྒྱ་ཆེ་བ། དམ་ཚིག་ཤེལ་
སྒང་ལྟ་བུ་དྲི་མ་མེད་པ། བག་ཡོད་བདུད་རྩི་ལྟ་བུ་ཀུན་དང་མཐུན་པ། ཤེས་རབ་
ཉི་མ་ལྟ་བུ་ཡོངས་ལ་གསལ་བ་སྟེ། དེ་ལྟ་བུའི་འཕགས་པའི་ནོར་བདུན་གྱིས་ཕྱུག་པ།
རྣམ་པར་དག་པའི་ནས། དག་གོ་ནི། མདོར་ན་སྨོན་པ་དང་འཇིགས་སྐྱོབ་དང་
ལུང་མ་བསྟན་པའི་དགེ་རྩ་ནི་རྣམ་པར་མ་དག་པའི་དགེ་རྩ་སྟེ། འདི་དེ་དག་གིས་
མ་གོས་པས་རྣམ་པར་དག་པའི་ཡེ་ཤེས་དང་བསོད་ནམས་ཀྱི་ཕུང་པོ་བསམ་གྱིས་
མི་ཁྱབ་པ་ཡོངས་སུ་རྫོགས་པ་ནི། བྱང་ཆུབ་སེམས་དཔའམ་གཡུང་དྲུང་སེམས་
དཔའ་དག་གོ །
གཉིས་པ་རྩ་བའི་ས་བཅད་ཡན་ལག་བདུན་པ་ནི། གང་ཞིག་ནས། དབྱིངས་
སུ་བསྔོ། ཞེས་པའི་བར་གྱིས་བསྟན་ཏེ་སླའོ། །དེ་ལྟར་མཆོག་གསུམ་གྱི་ཡོན་ཏན་
རྗེས་སུ་དྲན་པ་དང་། ངག་ཏུ་བརྗོད་པ་དང་། གཞན་ཡང་དེ་དག་ལ་བསྟོད་པ་
དང་། མཆོད་པ་དབུལ་བ་དང་། ཕྱག་འཚལ་བ་དང་། ཐལ་མོ་སྦྱར་བ་ལ་སོགས་
བྱས་པ་ལ་ནི་ཕན་ཡོན་དཔག་ཏུ་མེད་པ་ཡོད་དེ། སངས་རྒྱས་རྗེས་དྲན་གྱི་མདོའམ་
བསྟོད་པའི་མདོ་ལས། འགྲོ་བ་གང་ཞིག་དད་པས་སངས་རྒྱས་རྗེས་སུ་དྲན་པའི་
མདོ་འདི་ནི། འཛིན་ནམ། འཆང་ངམ། གཞན་ལ་སྟོན་ནམ། འབྲི་འམ། ཀློག་
གམ། བསམ་ཞིང་བརྗོད་ན་ནི། དེའི་ཡོན་ཏན་བསྟན་པར་དཀའ་སྟེ། ཀུ་བྱི་མང་
སྐེ་འདི་ལྟར་རོ། །སྟོང་གསུམ་གྱི་སྟོང་ཆེན་པོ། འཇིག་རྟེན་གྱི་ཁམས་རྡུལ་ཕྲ་རབ་
ཀྱི་གྲངས་ནི་ཤེས་པར་སླའོ། །མདོ་འདིའི་ཡོན་ཏན་ནི་ཤེས་པར་དཀའ་འོ། །དེ་
བཞིན་ནམ་མཁའི་མཐའ་དང་
། རི་རབ་སྲང་ལ་གཞལ་བའི་གྲངས་དང་
། ཆུ་ཐམས་
ཅད་ཀྱི་ཐིགས་པའི་གྲངས་ནི་ཤེས་པར་སླའོ། །མདོ་འདིའི་ཡོན་ཏན་དང་ཕན་ཡོན་
464



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ནི་ཤེས་པར་དཀའ་འོ། །དེས་ན་མདོ་འདི་ནི། སྡིག་པ་དང་སྒྲིབ་པ་ཐམས་ཅད་
སྲེག་པའི་མེ་ཆེན་པོ་དང་། བག་ཆགས་དྲི་མ་ངན་པ་བཀྲུ་བའི་བདུད་རྩིའི་ཆུ་རྒྱུན་
དང་། ངན་སོང་དང་སྡུག་བསྔལ་གྱི་ཕྱགས་མ་དང་། ཐར་པའི་སྒོ་འབྱེད་པའི་ལྡེ་
མིག་དང་། འཁོར་བའི་རྒྱ་མཚོར་བརྒལ་བའི་གྲུ་དང་གཟིངས་ལྟ་བུ་དང་། མ་རིག་
པ་དང་མུན་པ་སེལ་བའི་སྒྲོན་མ་དང་། དགོས་འདོད་ཐམས་ཅད་འབྱིན་པ་བསམ་
འཕེལ་གྱི་ནོར་བུ་རིན་པོ་ཆེ་ལྟ་བུ་ཡིན་ནོ། །དེ་བས་ན་ལས་འཕྲོ་དང་སྐལ་བ་ལྡན་
པ་རྣམས་ཀྱིས་གཤེན་རབ་མདུན་གྱི་བར་སྣང་ལ་དམིགས་ཏེ་བསམ་ཞིང་བརྗོད་ན།
ཡོན་ཏན་བསམ་གྱིས་མི་ཁྱབ་བོ། །ཞེས་གསུངས་སོ།།
འཇིག་རྟེན་ཕན་བདེ་མ་ལུས་འབྱུང་བའི་གནས།།
མཆོག་གསུམ་ཡོན་ཏན་ཞིང་རྡུལ་གཞལ་དཀའ་ཡང་།།
མདོ་རྒྱུད་རྒྱ་མཚོའི་འཇིངས་ལས་ཆར་ཟིལ་ཙམ།།
འཁོར་བའི་སྐོམ་གདུངས་སེལ་ཕྱིར་འདི་བླངས་སོ།།
གཡུང་དྲུང་བོན་བསྟན་ནམ་མཁའི་ཁྱོན་ཡངས་ལ།།
ལུང་རིགས་འབྲུག་སྒྲ་སྒྲོགས་པའི་མཁས་དབང་
ང་གི།
དག་སྣང་གློག་འོད་འཁྱུག་དང་ལྷན་ཅིག་ཏུ།།
ལེགས་བཤད་ཆར་ཟེགས་འཐོར་ལ་འགྲན་དོ་མིན།།
སྲིད་པའི་རྒུད་པ་ཀུན་ཀྱང་མཐར་བྱེད་ཅིང་།།
ངན་འགྲོའི་མེ་འོབས་སྲེག་པའི་བདུད་རྩིའི་ཆར།།
465



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མཆོག་གསུམ་བསྔགས་པའི་ཡོན་ཏན་འཛད་མེད་དུ།།
ཤེས་ནས་དད་པས་ཅུང་ཟད་འདི་བྱས་སོ།།
སྲིད་ཞི་གང་ལས་རྨད་བྱུང་མཆོག་གསུམ་གྱི།།
ཡོན་ཏན་ཐོས་པ་ཙམ་ཡང་བསྐལ་པ་བརྒྱ།།
སྲིད་པ་འདི་ན་གནས་ཀྱང་འགའ་ཙམ་ན།།
ཆ་ཤས་འདི་ཙམ་བསྙད་པའང་སྐལ་བཟང་སྙམ།།
དཀོན་མཆོག་ཡོན་ཏན་ཐོས་དང་བསམ་པ་དང་།།
གཞན་ལ་འཆད་དང་ཅུང་ཟད་དད་པའང་།།
ཞིང་རྡུལ་ལྷག་པའི་བསོད་ནམས་རྒྱུ་ཡིན་ཕྱིར།།
སྙམ་དང་ལེ་ལོ་མེད་པར་འདིར་བརྩོན་རིག།
འདི་འབད་བསོད་ནམས་བདག་ལ་ཅི་མཆིས་ཀྱིས། །
མ་རྣམས་དཀོན་མཆོག་སྐྱབས་འོག་རྟག་འཁོད་ནས།།
སྲིད་པའི་གྲོང་ཁྱེར་ཆེ་ལས་རབ་བརྒལ་ཏེ།།
རྣམ་མཁྱེན་གོ་འཕང་མཆོག་ལ་རེག་པར་ཤོག །
ཅེས་པའང་འཆི་མེད་འཇམ་དཔལ་རྣམ་རྒྱལ་དང་འཕྲུལ་དུ་ཧོར་སེར་གྱི་བསྟན་སྦྱིན་ཆེན་པོ་གར་རྒྱུའི་
བསྟན་འཛིན་ཕུན་ཚོགས་མཆོག་ནས་ནན་ཏན་ཆེན་པོས་བསྐུལ་བའི་ངོར་མདོ་ཁམས་ཟལ་མོའི་སྒང་དུ་སྐྱེས་
པའི་དབྲ་བཙུན་དྲི་མེད་སྙིང་པོས་སྦྱར་བ་འདིས་ཀྱང་ཚེ་རབས་ཀུན་ཏུ་མཆོག་གསུམ་གྱི་རྗེས་སུ་བཟུང་ནས་
རང་གཞན་ཐར་པའི་དབུགས་འབྱིན་ཐོབ་པའི་རྒྱུར་འགྱུར་བར་གྱུར་ཅིག །མུ་ཙུག་སྨར་རོ། །པར་འདི་
466



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ཤར་རྫ་བདེ་ཆེན་རི་ཁྲོད་དུ།། བློ་གྲོས་རྒྱ་མཚོའི་མིང་གིས་བསྒྲུབས་པ་དགེ།།
༈ བསླུ་མེད་གཏན་གྱི་སྐྱབས་གནས་དཀོན་མཆོག་གསུམ། སྙིགས་མ་ལྔ་བདོའི་
སྐྱབས་གཅིག་ཡབ་སྲས་ཡུམ།། བསྟན་པའི་སྲུང་མ་མ་མཆོག་སྲིད་པའི་རྒྱལ།།
རྒྱལ་ཀུན་འདུས་གཙོ་དྲིན་ཆེན་བླ་མ་མཁྱེན།། རྩེ་གཅིག་གསོལ་བ་བཏབས་པའི་
རེ་འབྲས་སུ། བར་ཆོད་ཀུན་སོལ་བསམ་དོན་མཐར་ཕྱིན་ཤོག །ཅེས་པ་འདིའང་བསྟན་
འཛིན་སྐྱེས་བུ་དམ་པ་རྣམས་ཀྱི་ཕྱི་ནང་གསང་བའི་བར་ཆད་ཞི་བའི་ཕྱིར་དུ་ཤར་རྫ་པས་གསོལ་བ་བཏབས་
པའོ།།
46



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བསྟན་རྒྱས་སྨོན་ལམ།
ན་མོ་བསླུ་མེད་སྐྱབས་མཆོག་རྣམས་ཀྱི་བྱིན་རླབས་དང་། རྣམ་དཀར་དགེ་ཚོགས་གྲུབ་པའི་
ནུས་མཐུ་དང་། བོན་ཉིད་རྣམ་པར་དག་པའི་བདེན་སྟོབས་ཀྱིས།། ཇི་ལྟར་སྨོན་པའི་དོན་ཀུན་
འགྲུབ་གྱུར་ཅིག །བསྟན་པའི་སྙིང་པོ་སངས་རྒྱས་གཡུང་དྲུང་བོན། བསྟན་འཛིན་བུ་སློབ་བཤད་
སྒྲུབ་འཕེལ་བ་དང་། བསྟན་སྦྱིན་མངའ་ཐང་ལོངས་སྤྱོད་རྒྱས་པ་དང་། བསྟན་པ་སྲིད་མཐའི་
བར་དུ་གནས་གྱུར་ཅིག །ཁྱད་པར་རྗེ་བཙུན་མཉམ་མེད་བླ་མ་ཡི།། རིང་ལུགས་འཁྲུལ་མེད་
གཤེན་བསྟན་སྨན་རི་བའི།། མདོ་སྔགས་ཉི་ཟླ་ཟུང་འབྲེལ་བསྟན་པའི་མཆོག །དུས་ཀུན་
ཉམས་མེད་ཡུན་རིང་གནས་གྱུར་ཅིག །དེ་ཉིད་འཛིན་སྐྱོངས་སྤེལ་བའི་སྲོལ་འཛིན་པ། མཚུངས་
མེད་བླ་མའི་ཞབས་པད་བརྟན་པ་དང་། རྣམ་དག་འདུས་སྡེ་དར་ཞིང་རྒྱས་པ་དང་།། སྙན་
པའི་གྲགས་པས་ས་སྟེང་ཁྱབ་གྱུར་ཅིག །དེ་ལ་བརྟེན་ནས་མཁའ་མཉམ་འགྲོ་བ་ཀུན།། ནད་
མུག་འཁྲུགས་རྩོད་རབ་ཏུ་ཞི་བ་དང་།། ཕན་བདེ་སྐྱིད་པའི་ཉི་མ་འབུམ་ཤར་ནས།། མཐའ་
ཐུག་རྫོགས་སངས་རྒྱས་པའི་བཀྲ་ཤིས་ཤོག །ཅེས་པ་འདི་ཡང་། སྨན་རིའི་མཁན་ཆེན་ཉི་མ་བསྟན་
འཛིན་དབང་གི་རྒྱལ་པོས་ཟིལ་གནོན་ཞེས་པ་མེ་ཕོ་རྟའི་ལོར་སོག་སྡེ་བོན་དགོན་དུ་སྦྱར་བ་དགེའོ། །བཀྲ་ཤིས།
༧ གང་གི་བདེན་ཚིག་རྟེན་འབྲེལ་བསླུ་མེད་ཀྱིས།། གངས་ཅན་མགོན་པོ་རྒྱལ་བ་སྨན་རི་བའི།།
མདོ་སྔགས་བསྟན་པའི་བ་དན་མངོན་མཐོ་ཞིང་།། སྲིད་མཐའི་བར་དུ་ཡུན་རིང་གནས་གྱུར་
ཅིག ། ༧ དུས་རྒྱལ་ཀུན་འདུས་མཉམ་མེད་ཤེས་རབ་རྒྱལ། བསླབ་པ་གསུམ་ལྡན་ངུར་སྨྲིག་
འཛིན་པའི་སྡེ།། རྨད་བྱུང་འཕྲིན་ལས་ཟབ་མོ་ཕྱོགས་ཀུན་ཏུ། ཡར་ངོའི་ཟླ་ལྟར་རྒྱས་པའི་བཀྲ་
ཤིས་ཤོག །༧ རྒྱལ་བའི་བསྟན་པ་ཉི་མའི་འོད།། ལྷག་པའི་འོད་ཟེར་ཕྱོགས་བསྒྱུར་འཕྲོ། བོན་
གྱི་རྒྱལ་མཚན་ལེགས་པར་འཛུགས། བསྟན་པ་ཡུན་རིང་འབར་གྱུར་ཅིག ༧ །ཞྭ་དཀར་རིང་
468



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
ལུགས་འཛིན་པ་ཡི།། འཕྲིན་ལས་གང་ཡང་སྒྲུབ་བྱེད་པའི།། མ་བདུད་ལྕམ་དྲལ་རྣམས་ཀྱིས་
ཀྱང་། བསྟན་པའི་བ་དན་ཕྱོར་ཞིག་ཀྱེ།། ཞེས་གསང་སྔགས་བདེན་ཚིག་སྨོན་ལམ་འདི་ནི་སྐུ་མདུན་གཡུང་
དྲུང་རྒྱལ་མཚན་གྱིས་སྦྱར་བ་དགེའོ།།
༧ རབ་འབྱམས་ཞིང་དུ་བོན་གྱི་འཁོར་ལོ་ཡིས།། འགྲོ་ཁམས་ཀུན་ཏུ་བཟང་
པོའི་སར་བཀོད་པའི།། ཐུགས་རྗེའི་མངའ་བདག་སྟོན་པ་གཤེན་རབ་ཀྱི། མདོ་
སྔགས་བསྟན་པ་ཕྱོགས་བཅུར་འབར་གྱུར་ཅིག །༧ རྒྱལ་བ་དེ་ཡི་བསྟན་པ་
ཕྱོགས་ཀུན་ཏུ། སྤེལ་ལ་དྲི་མ་མེད་པའི་ཐུགས་བསྐྱེད་ཅན།། གང་གི་འཆད་རྩོད་
རྩོམ་པའི་མཛད་པ་ཡི།། གྲུབ་མཐའི་སྙིང་པོ་བོན་བསྟན་འབར་གྱུར་ཅིག །
༧ འཇིགས་མེད་གསང་སྔགས་བོན་གྱི་སྒྲ་ཆེན་བསྒྲགས།། རིམ་པ་གཉིས་ཀྱི་རྣལ་
འབྱོར་དབང་པོའི་མཆོག །གསང་ཆེན་རྒྱུད་སྡེ་བཞི་ཡི་དོན་འབྱེད་པའི།། གང་
དེའི་གསང་སྔགས་བོན་བསྟན་འབར་གྱུར་ཅིག །༧ འཁོར་འདས་གཉིས་མེད་
རང་རིག་ཡེ་ཤེས་ལྔའི།། རང་གདངས་མངོན་གྱུར་རིག་པ་རང་ཤར་གྱི།། ཡང་
གསང་སྙིང་ཏིག་དགོངས་གཏེར་ཟབ་མོའི་བོན། རྫོགས་པ་ཆེན་པོའི་བསྟན་པ་
འབར་གྱུར་ཅིག ། ཅེས་རྒྱུད་གསུམ་བོན་གྱི་བདག་ཉིད་ཆེན་པོ་གྲུབ་དབང་དྲི་མེད་སྙིང་པོའི་ཕྱི་
ནང་གསང་གསུམ་གྱི་མཚན་གྱི་བོན་བསྟན་རྒྱས་པའི་སྨོན་ཚིག་འདི་ཉིད་རི་བོ་དགེ་ལྡན་པའི་རིང་ལུགས་
འཛིན་པའི་ཧོར་བྲག་དཀར་སྤྲུལ་སྐུ་བློ་བཟང་དཔལ་ལྡན་བསྟན་འཛིན་སྙན་གྲགས་ཀྱིས་མཆོག་ཏུ་སྨོན་པ་
དགེ་ལེགས་སུ་གྱུར་ཅིག ། སརྦ་དཱ་ཀལྱ་ན་བྷཝནྟུ།།
469



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
༈ བསླུ་མེད་གཏན་གྱི་སྐྱབས་གནས་དཀོན་མཆོག་གསུམ། ། སྙིགས་མ་ལྔ་བདོའི་སྐྱབས་
གཅིག་ཡབ་སྲས་ཡུམ། ། བསྟན་པའི་སྲུང་མ་མ་མཆོག་སྲིད་པའི་རྒྱལ། ། རྒྱལ་ཀུན་འདུས་གཙོ་
དྲིན་ཆེན་བླ་མ་མཁྱེན། ། རྩེ་གཅིག་གསོལ་བ་བཏབས་པའི་རེ་འབྲས་སུ། ། བར་ཆོད་ཀུན་སོལ་བསམ་
དོན་མཐར་ཕྱིན་ཤོག ། ཅེས་པ་འདིའང་བསྟན་འཛིན་སྐྱེས་བུ་དམ་པ་རྣམས་ཀྱི་ཕྱི་ནང་གསང་བའི་བར་ཆད་
ཞི་བའི་ཕྱིར་དུ་ཤར་རྫ་པས་གསོལ་བ་བཏབས་པའོ།།
བསྟན་རྒྱས་སྨོན་ལམ།
ན་མོ་བསླུ་མེད་སྐྱབས་མཆོག་རྣམས་ཀྱི་བྱིན་རླབས་དང་། ། རྣམ་དཀར་དགེ་ཚོགས་གྲུབ་པའི་
ནུས་མཐུ་དང་། ། བོན་ཉིད་རྣམ་པར་དག་པའི་བདེན་སྟོབས་ཀྱིས། ། ཇི་ལྟར་སྨོན་པའི་དོན་ཀུན་
འགྲུབ་གྱུར་ཅིག ། བསྟན་པའི་སྙིང་པོ་སངས་རྒྱས་གཡུང་དྲུང་བོན། ། བསྟན་འཛིན་བུ་སློབ་བཤད་
སྒྲུབ་འཕེལ་བ་དང་། ། བསྟན་སྦྱིན་མངའ་ཐང་ལོངས་སྤྱོད་རྒྱས་པ་དང་། ། བསྟན་པ་སྲིད་མཐའི་
བར་དུ་གནས་གྱུར་ཅིག ། ཁྱད་པར་རྗེ་བཙུན་མཉམ་མེད་བླ་མ་ཡི། །རིང་ལུགས་འཁྲུལ་མེད་
གཤེན་བསྟན་སྨན་རི་བའི། ། མདོ་སྔགས་ཉི་ཟླ་ཟུང་འབྲེལ་བསྟན་པའི་མཆོག །དུས་ཀུན་
ཉམས་མེད་ཡུན་རིང་གནས་གྱུར་ཅིག ། དེ་ཉིད་འཛིན་སྐྱོངས་སྤེལ་བའི་སྲོལ་འཛིན་པ།། མཚུངས་
མེད་བླ་མའི་ཞབས་པད་བརྟན་པ་དང་། ། རྣམ་དག་འདུས་སྡེ་དར་ཞིང་རྒྱས་པ་དང་། ། སྙན་
པའི་གྲགས་པས་ས་སྟེང་ཁྱབ་གྱུར་ཅིག །དེ་ལ་བརྟེན་ནས་མཁའ་མཉམ་འགྲོ་བ་ཀུན། ། ནད་
མུག་འཁྲུགས་རྩོད་རབ་ཏུ་ཞི་བ་དང་། ། ཕན་བདེ་སྐྱིད་པའི་ཉི་མ་འབུམ་ཤར་ནས། ། མཐའ་
ཐུག་རྫོགས་སངས་རྒྱས་པའི་བཀྲ་ཤིས་ཤོག ། ཅེས་པ་འདི་ཡང་། སྨན་རིའི་མཁན་ཆེན་ཉི་མ་བསྟན་
འཛིན་དབང་གི་རྒྱལ་པོས་ཟིལ་གནོན་ཞེས་པ་མེ་ཕོ་རྟའི་ལོར་སོག་སྡེ་བོན་དགོན་དུ་སྦྱར་བ་དགེའོ། །བཀྲ་ཤིས།
༧ གང་གི་བདེན་ཚིག་རྟེན་འབྲེལ་བསླུ་མེད་ཀྱིས། ། གངས་ཅན་མགོན་པོ་རྒྱལ་བ་སྨན་རི་བའི།།
[
།
470



སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
མདོ་སྔགས་བསྟན་པའི་བ་དན་མངོན་མཐོ་ཞིང་། ། སྲིད་མཐའི་བར་དུ་ཡུན་རིང་གནས་གྱུར་
ཅིག ། ༧ དུས་རྒྱལ་ཀུན་འདུས་མཉམ་མེད་ཤེས་རབ་རྒྱལ། ། བསླབ་པ་གསུམ་ལྡན་ངུར་སྨྲིག་
འཛིན་པའི་སྡེ། ། རྨད་བྱུང་འཕྲིན་ལས་ཟབ་མོ་ཕྱོགས་ཀུན་ཏུ། ། ཡར་ངོའི་ཟླ་ལྟར་རྒྱས་པའི་བཀྲ་
ཤིས་ཤོག ། ༧ རྒྱལ་བའི་བསྟན་པ་ཉི་མའི་འོད། ། ལྷག་པའི་འོད་ཟེར་ཕྱོགས་བརྒྱར་འཕྲོ། ། བོན་
གྱི་རྒྱལ་མཚན་ལེགས་པར་འཛུགས། ། བསྟན་པ་ཡུན་རིང་འབར་གྱུར་ཅིག ། ༧ ཞྭ་དཀར་རིང་
ལུགས་འཛིན་པ་ཡི། ། འཕྲིན་ལས་གང་ཡང་སྒྲུབ་བྱེད་པའི། ། མ་བདུད་ལྕམ་དྲལ་རྣམས་ཀྱིས་
ཀྱང་། ། བསྟན་པའི་བ་དན་ཕྱིར་ཞིག་ཀྱེ། ། ཞེས་གསང་སྔགས་བདེན་ཚིག་སྨོན་ལམ་འདི་ནི་སྐུ་མདུན་གཡུང་
དྲུང་རྒྱལ་མཚན་གྱིས་སྦྱར་བ་དགེའོ། །
༧ རབ་འབྱམས་ཞིང་དུ་བོན་གྱི་འཁོར་ལོ་ཡིས། ། འགྲོ་ཁམས་ཀུན་ཏུ་བཟང་པོའི་
སར་བཀོད་པའི། ། ཐུགས་རྗེའི་མངའ་བདག་སྟོན་པ་གཤེན་རབ་ཀྱི། ། མདོ་སྔགས་བསྟན་
པ་ཕྱོགས་བཅུར་འབར་གྱུར་ཅིག ། ༧ རྒྱལ་བ་དེ་ཡི་བསྟན་པ་ཕྱོགས་ཀུན་ཏུ། ། སྤེལ་ལ་
དྲི་མ་མེད་པའི་ཐུགས་བསྐྱེད་ཅན། ། གང་གི་འཆད་རྩོད་རྩོམ་པའི་མཛད་པ་ཡི། ། གྲུབ་མཐའི་
སྙིང་པོ་བོན་བསྟན་འབར་གྱུར་ཅིག ། ༧ འཇིགས་མེད་གསང་སྔགས་བོན་གྱི་སྒྲ་ཆེན་
བསྒྲགས། ། རིམ་པ་གཉིས་ཀྱི་རྣལ་འབྱོར་དབང་པོའི་མཆོག ། གསང་ཆེན་རྒྱུད་སྡེ་བཞི་
ཡི་དོན་འབྱེད་པའི། ། གང་དེའི་གསང་སྔགས་བོན་བསྟན་འབར་གྱུར་ཅིག ། ༧ འཁོར་
འདས་གཉིས་མེད་རང་རིག་ཡེ་ཤེས་ལྔའི། ། རང་གདངས་མངོན་གྱུར་རིག་པ་རང་ཤར་
གྱི། ། ཡང་གསང་སྙིང་ཏིག་དགོངས་གཏེར་ཟབ་མོའི་བོན། ། རྫོགས་པ་ཆེན་པོའི་བསྟན་
པ་འབར་གྱུར་ཅིག ། ཅེས་རྒྱུད་གསུམ་བོན་གྱི་བདག་ཉིད་ཆེན་པོ་གྲུབ་དབང་དྲི་མེད་སྙིང་པོའི་ཕྱི་ནང་
གསང་གསུམ་གྱི་མཚན་གྱི་བོན་བསྟན་རྒྱས་པའི་སྨོན་ཚིག་འདི་ཉིད་རི་བོ་དགེ་ལྡན་པའི་རིང་ལུགས་འཛི;
པའི་ཧོར་བྲག་དཀར་སྤྲུལ་སྐུ་བློ་བཟང་དཔལ་ལྡན་བསྟན་འཛིན་སྙན་གྲགས་ཀྱིས་མཆོག་ཏུ་སྨོན་པ་དགེ་
ལེགས་སུ་གྱུར་ཅིག ། སརྦ་དཱ་ཀལྱ་ན་བྷཝནྟུ།།
པ་ལ་མཁས་པས་ཐར་
io
47



གསུང་འབུམ་འདི་ཉིད་དག་སྒྲིག་དཔེ་སྐྲུན་གནང་སྐབས། མ་བསྐུལ་ཡིད་རངས་ཆེན་པོའི་
ཐོག ཞལ་འདེབས་གནང་མཁན་ནི་རག་ཤུ་རྟོགས་ལྡན་རིན་པོ་ཆེའི་རྒྱལ་ཚབ་བླ་མ་དྲི་མེད་
རྣམ་དག་ནས་སྒོར་ཁྲི་གསུམ། བླ་མ་དྲི་མེད་གཙུག་ཕུད་ནས་སྒོར་ཁྲི་གཅིག འབྲི་རུ་བླ་མ་ཐུགས་
དགའ་ནས་སྒོར་ཁྲི་གཅིག ཚ་རོང་གུར་མདུན་མཁན་པོ་གཡུང་དྲུང་དཔལ་ལྡན་ནས་སྒོར་ཁྲི་
གཅིག བླ་མ་མདོ་སྔགས་བསྟན་འཛིན་ནས་སྒོར་ཁྲི་གཅིག གེ་སྐྱག་ཚང་རང་གྲོལ་བཟང་མོ་
ནས་སྒོར་ཁྲི་གཅིག བྱ་རིགས་མཚམས་པ་སྨོན་ལམ་ཚུལ་ཁྲིམས་ནས་སྒོར་བདུན་སྟོང་། ཆོས་
དགའ་ཚང་ཨ་ནེ་དབྱིངས་རིག་སྒྲོལ་མ་ནས་སྒོར་དྲུག་སྟོང་། སྟེང་དགོན་མཁན་པོ་ནོར་བུ་
ནས་སྒོར་ལྔ་སྟོང་ལྔ་བརྒྱ། ཁྲ་རྒན་དགོན་གྱི་བླ་མ་བསམ་གཏན་ཚུལ་ཁྲིམས་ནས་སྒོར་ལྔ་སྟོང་།
ནག་རི་ཚེ་དབང་བཀྲ་ཤིས་ནས་སྒོར་ལྔ་སྟོང་། ཚ་རོང་གེ་འགེངས་སྐལ་བཟང་རྣམ་རྒྱལ་ནས་
སྒོར་ལྔ་སྟོང་། རྫ་སྲིབ་ཧོར་ཤེས་རབ་མཁའ་དབང་ནས་སྒོར་ལྔ་སྟོང་། སེན་ཚ་དགོན་སྒྲུབ་གྲྭ་
ནས་སྒོར་བཞི་སྟོང་ལྔ་བརྒྱ། བ་འོ་ཚང་ཀུན་བཟང་དབང་མོ་ནས་སྒོར་བཞི་སྟོང་། བུ་ཆེན་ཚང་
སྨོན་ལམ་སྒྲོལ་མ་ནས་སྒོར་བཞི་སྟོང་། དྲུག་ཅུ་མཚམས་བླ་གཡུང་དྲུང་མཐར་ཕྱིན་ནས་སྒོར་སུམ་
སྟོང་། ཚ་རོང་ཕུན་ཚོགས་དབང་འདུས་ནས་སྒོར་སུམ་སྟོང་། སོག་སྡེ་མཚམས་པ་སོག་རུ་ནམ་
མཁའ་ཚུལ་ཁྲིམས་ནས་སྒོར་ཉིས་སྟོང་དྲུག་བརྒྱ། རག་ཤུ་ཨ་ནེ་རིག་སྟོང་བཟང་མོ་ནས་སྒོར་ཉིས་
སྟོང་ཉིས་བརྒྱ། ཤིང་རོང་སྦས་དགོན་མཁན་པོ་གཡུང་དྲུང་ཉི་མ་ནས་སྒོར་ཉིས་སྟོང་། ཝ་ཞང་
ཁྱི་དགའ་ནས་སྒོར་ཉིས་སྟོང་། ཝ་ཞང་བྱང་ཆུབ་རྒྱལ་མཚན་དང་ཚེ་དབང་གཡུང་དྲུང་གཉིས་
ནས་སྒོར་ཉིས་སྟོང་། མཚམས་པ་ཚུལ་ཁྲིམས་གྲགས་པ་ནས་སྒོར་ཉིས་སྟོང་། ཁྲོམ་ཚང་འཇིག་
དགའ་ཚང་སྨོན་ལམ་བྱམས་མ་ནས་སྒོར་ཉིས་སྟོང་། བྲུ་ཚང་ཨ་ནེ་བསྟན་འཛིན་བཟང་མོ་ནས་
སྒོར་ཉིས་སྟོང་། འཇིག་མེད་ཚང་འཕྲིན་ལས་བཟང་མོ་ནས་སྒོར་ཉིས་སྟོང་ ཨ་ནེ་ཡེ་ཤེས་བྱམས་
མ་ནས་སྒོར་ཆིག་སྟོང་དྲུག་བརྒྱ། ཧོར་ཕུན་ཚོགས་གྲགས་པ་ནས་སྒོར་ཆིག་སྟོང་ཆིག་བརྒྱ། རྫ་
དམར་ཨ་ནེ་ཡེངས་མེད་སྒྲོན་མ་ནས་སྒོར་ཆིག་སྟོང་ཆིག་བརྒྱ། དཔའ་ཤོད་ཕུན་ཚོགས་བློ་གྲོས་
ནས་སྒོར་ཆིག་སྟོང་ཆིག་བརྒྱ། མཐའ་ཞུ་བླ་མ་ཨོ་ནེ་ནས་སྒོར་ཆིག་སྟོང་། སོག་སྡེ་འཁོར་ཚང་
ཚེ་རིང་སྐལ་ཐར་ནས་སྒོར་ཆིག་སྟོང་། སོག་སྡེ་དབང་གྲགས་ནས་སྒོར་ཆིག་སྟོང་། སེན་ཚ་དགོན་
མཁན་ཚུལ་ཁྲིམས་ནས་སྒོར་ཆིག་སྟོང་། སྦྲ་ཆེན་བོང་ཐ་ཧོར་ཐར་འགོངས་ནས་སྒོར་ཆིག་སྟོང་།
ཨ་སྐྱིད་སྔགས་འཆང་རྣམ་རྒྱལ་ཕུན་ཚོགས་ནས་སྒོར་ཆིག་སྟོང་། ཧོར་ཡེས་ཐ་དཔོན་ཆུང་ཚང་
གཡུང་དྲུང་ཆོས་འཕེལ་ནས་སྒོར་ཆིག་སྟོང་། སེམས་ཉིད་བཟང་མོ་ནས་སྒོར་ཆིག་སྟོང་། ཚ་རོང་
རྣམ་རྒྱལ་ཚེ་དབང་ནས་སྒོར་ཆིག་སྟོང་
། དཔའ་ཤོད་ཤེས་རབ་དབང་རྒྱལ་ནས་སྒོར་ཆིག་སྟོང་
།
ཁྱུང་པོ་བསོད་ནམས་བཀྲ་ཤིས་ནས་སྒོར་ལྔ་བརྒྱ། བ་ཟ་བྱང་ཆུབ་དབང་མོ་ནས་སྒོར་བརྒྱ་བཅས་སོ།།



༄༅། །ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་
འབུམ་ཕྱོགས་སྒྲིག་གི་ལས་དོན་མི་སྣ།
སྤྱི་ཁྱབ་འགན་འཛིན་པ།
འོད་ཟེར་སྦྱིན་པ་ཕུན་ཚོགས།
གཙོ་ཞུས་པ།
ཁྲ་རྒན་ཚུལ་ཁྲིམས་དྲི་མེད། ཁ་བཙུན་ཡེ་ཤེས་ཚེ་རིང་།
དུད་གསར་ཤེས་རབ་འབྲུག་གྲགས།
ཞུ་སྒྲིག་ལས་རོགས།
དགེ་བཤེས་ཀུན་བཟང་རྒྱལ་མཚན། དགེ་བཤེས་གཙུག་གཤེན་དོན་འགྲུབ། སྡེ་
དགེ་ཚེ་དབང་འགྱུར་མེད། ཁྲ་དགོན་ཚུལ་ཁྲིམས་རབ་བརྟན་། ག་ཐ་ནམ་མཁའ་འོད་ཟེར།
རུ་ཐ་ཁྲི་ལྡེ་རྣམ་རྒྱལ། གསའ་ངུ་ཚུལ་ཁྲིམས་བསྟན་རྒྱལ། ནག་ཚ་བསོད་ནམས་སྦྱིན་པ།
སྨོན་ལམ་རབ་རྒྱས། རྒྱ་བོ་ནམ་མཁའ་བློ་གྲོས། ཚ་རོང་བཟོད་པ་ཚུལ་ཁྲིམས། ཚ་རོང་ཤེས་
རབ་འོད་ཟེར། ཁྲ་རྒན་ཚུལ་ཁྲིམས་འགྱུར་མེད། ཤིང་རོང་ཚུལ་ཁྲིམས་མཆོག་རྒྱལ། བླ་ཆུང་
རིན་ཆེན། ཟམ་ཞིག་ཤེས་རབ་ཚུལ་ཁྲིམས། སྟག་ཚ་བཟོད་པ་དོན་ལྡན། ཧོར་མི་ཚེ་དབང་
རྣམ་རྒྱལ། གསེར་རྩི་འོད་ཟེར་རྒྱལ་མཚན། བཀྲ་ཤིས་ཟླ་བ།
ཡིག་གཏག་པ།
སྒང་སར་ཚུལ་ཁྲིམས་བཟང་མོ། བསམ་གཏན་བཟང་མོ།
ཧོར་རུ་སྒྲིབ་སྦྱང་བཟང་མོ། ཨ་སེར་ཚུལ་ཁྲིམས་ཚེ་མཛེས།
མདུན་ཤོག་རི་མོ་བ།
ཡ་བཟའི་བུ་འབུངས།



གཙོ་སྒྲིག་པ། ཨ་སྔགས་ཚེ་རིང་བཀྲ་ཤིས།
གཙོ་སྒྲིག་གཞོན་པ། དབྱངས་ཅན།
རྩོམ་སྒྲིག་འགན་འཁུར་བ། གཉན་མོ་འགྲུབ།
༄༅།།ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་
གསུང་འབུམ་བཞུགས་སོ།།
གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་སྒྲིག་ཁང་ནས།
སི་ཁྲོན་དཔེ་སྐྲུན་ཚོགས་པ།
སི་ཁྲོན་མི་རིགས་དཔེ་སྐྲུན་ཁང་གིས་པར་དུ་བསྐྲུན།
༢༠༡༡ལོའི་ཟླ༧པར་པར་གཞི་དང་པོ་བསྒྲིགས།
༢༠༡༡ལོའི་ཟླ༧པར་པར་ཐེངས་དང་པོ་དཔར།
དེབ་ཚད། ༡༧༠ *mm X༢ ༤ཙmm
ཡིག་གྲངས།
སྟོང ༣༦༩
དཔར་ཤོག
པར་གྲངས་
༡། ༤༠༠༠
དཔེ་རྟགས།
དཔེ་རིན་སྒོར། ༦༥༠.༠༠( པོད ༡ ༡༧)
༣༠. ༧༥
ISBN 979 - 7 -- 4{39 -- 4325 ཡr 2



གཙོ་སྒྲིག་པ། ཨ་སྔགས་ཚེ་རིང་བཀྲ་ཤིས།
གཙོ་སྒྲིག་གཞོན་པ། དབྱངས་ཅན།
རྩོམ་སྒྲིག་འགན་འཁུར་པ། གཉན་མོ་འགྲུབ།
དཔེ་སྐྲུན་གྱི་བདག་དབང་འདི་གར་ཡོད་པས་པར་བཤུས་
བྱས་ན་ཁྲིམས་ཀྱི་ཆད་པ་ཕོག་ངེས་ཡིན།
HR+g.pfཊྚ • ཙྪED•Zs



E II • +Lj/lig/Fe 4]རུ
།ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ་བཞུགས་སོ།
༄༅།།ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ་བཞུགས་སོ།།
4
I SBN 978-7-54 09-4825-2
97875 40"948252" >
R+ #
ཚོ{༡}： 650.00E (ཎྞཾ)
