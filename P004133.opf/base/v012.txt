༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1PD133161
ImageGroup:
14PD2800
LCCN:
n/a
ISBN:
978-7-5409-4825-2
Title:
ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
shar rdza pa bkra shis rgyal mtshan gyi gsung 'bum/
བཀྲ་ཤིས་རྒྱལ་མཚན་
Author:
bkra shis rgyal mtshan
n/a
Descriptor:
Original Publication:
n/a;1-17
Place:
khreng tulu/
Publisher:
si khron mi rigs dpe skrun tshogs pal si khron mi rigs dpe skrun khang/
Date:
2011
Volume:
12
Total Volumes:
17
TBRC Pages:
12
n/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US.



F]
མདོ་སྔགས་
ཟུང་འབྲེལ་
ཐེག་ཆེན་གཡུང་དྲུང་བོན།
12
༄༅།།ཀུན་མཁྱེན་ཤར་རྫ་པ་བཀྲ་ཤིས་རྒྱལ་
མཚན་གྱི་གསུང་འབུམ་བཞུགས་སོ།།
གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་སྒྲིག་ཁང་ནས།
སི་ཁྲོན་དཔེ་སྐྲུན་ཚོགས་པ། སི་ཁྲོན་མི་རིགས་དཔེ་སྐྲུན་ཁང་།



༄༅།།ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་
གསུང་འབུམ་བཞུགས་སོ།།
༡ ཀུན་མཁྱེན་ཤར་རྫ་པའི་རྣམ་ཐར་ཆེན་མོ།
༢ སྔོན་འགྲོའི་ཁྲིད་རིམ་བཀའ་ལུང་རྒྱ་མཚོའི་སྐོར།
༣ རྫོགས་པ་ཆེན་པོ་སྐུ་གསུམ་རང་ཤར།
༤ སྐྱབས་འགྲོ་དང་བྱང་སེམས་ཞིང་འགྲེལ་སོགས་ཀྱི་སྐོར།
༥ ལེགས་བཤད་རིན་པོ་ཆེའི་མཛོད་དཔྱོད་ལྡན་དགའ་བའི་ཆར།
༦ ལུང་རིགས་རིན་པོ་ཆེའི་མཛོད་བློ་གསལ་སྙིང་གི་ནོར།
སྡེ་སྣོད་རིན་པོ་ཆེའི་མཛོད། སྟོད་ཆ།
༨ སྡེ་སྣོད་རིན་པོ་ཆེའི་མཛོད། སྨད་ཆ།
༩ ནམ་མཁའ་མཛོད་ཀྱི་ཁྲིད་གདམས་སྐོར།
༡༠ ནམ་མཁའ་མཛོད་ཀྱི་སྒྲུབ་སྐོར།
༡༡ དབྱིངས་རིག་རིན་པོ་ཆེའི་མཛོད་གསང་བ་ངེས་པའི་རྒྱན།
༡༢ དབྱིངས་རིག་རིན་པོ་ཆེའི་མཛོད་ལས་ལམ་དང་འབྲས་བུའི་ཁྲིད།
༡༣ གསང་སྔགས་བསྐྱེད་རྫོགས་སོགས་ཀྱི་སྐོར།
༡༤ སྡོམ་གསུམ་རྣམ་པར་འབྱེད་པའི་བཀའ་བརྟེན།
༡༥ ཞལ་གདམས་དང་བླ་བསྟོད་གསོལ་འདེབས་སོགས་ཀྱི་སྐོར།
༡༦ ཉམས་ཁྲིད་སྙིང་གི་རྒྱ་ཅན་སོགས་ལེའུ་ཕྲན་གྱི་སྐོར།
༡༧ བསང་བསྡུས་འདོད་རྒུའི་སྤྲིན་ཆེན་སོགས་ལེའུ་ཕྲན་གྱི་སྐོར།



།ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་
ག་། འབལ་ བཞུགས་སོ།



༄༅། །ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དབྱིངས་རིག་རིན་པོ་ཆེའི་མཛོད་
ལས་ལམ་དང་འབྲས་བུའི་ཁྲིད།
12
སི་ཁྲོན་དཔེ་སྐྲུན་ཚོགས་པ། སི་ཁྲོན་མི་རིགས་དཔེ་སྐྲུན་ཁང་།



图书在版编目(CIP)数据
夏·扎西坚赞全集:全17册:藏文/夏咱·扎西
坚赞著,一成都:四川民族出版社,2011.7
ISBN 978-7-5409-4825-2
1.0夏…II.夏….1社会科学一文集一
藏语 IV. 1C53
中国版本图书馆CIP数据核字(2011)第139061号
民族文字出版专项资金资助项目
夏·扎西坚赞全集 125
夏咱·扎西坚赞 著
主编 阿旺泽仁扎西
副主编 央 京
责任编辑 林么周 索南东主
封面设计 李庆
内文设计 宁牡
四川出版集团
出版发行
四川民族出版社
地 址 成都三洞桥路12号
印
成都蜀通印务有限责任公司
成品尺寸 170mm x 240mm
数 1~4000册
印 张 24.5
数 294千
版 次 2011年7月第1版
印 次 2011年7月第1次印刷
书 号 ISBN 978-7-5409-4825-2
定 价 650.00元(套)
版权所有·翻印必究
དཔེ་སྐྲུན་གྱི་བདག་དབང་འདི་གར་ཡོད་པས་པར་
བཤུས་བྱས་ན་ཁྲིམས་ཀྱི་ཆད་པ་ཕོག་ངེས་ཡིན།



ཤིག སེམས་གྱིན་ཞེས་
རྗེ་བཙུན་ཤར་རྫ་པ་བཀྲ་ཤིས་རྒྱལ་མཚན་གྱི་སྐྱེས་རབས།



དབལ་ཁྱུང་དམར་པོ།



དཔེ་སྒྲིག་གསལ་བཤད།
དེ་ཡང་སྐྱབས་རྗེ་སྨན་སློབ་སྨྲ་དབང་བསྟན་རྣམ་རིན་པོ་ཆེའི་ཞལ་ལས།
ཕྱོགས་དུས་རྒྱལ་བ་ཀུན་གྱི་ཐུགས་དམ་མཐིལ། །རང་འབྱུང་རང་རིག་ཀ་དག་
ལྷུན་གྱིས་གྲུབ། །མཐའ་བཞི་རྒྱ་གྲོལ་སྨྲ་བསམ་བརྗོད་འདས་བོན། །མངོན་གྱུར་
མིའི་གཟུགས་སངས་རྒྱས་ལ་ཕྱག་འཚལ། །གསལ་སྟོང་དབྱེར་མེད་བློ་ལས་འདས་
པའི་གཞི། །རྣ་བར་སོན་ཙམ་རྟོག་གེའི་ཡིད་འཁྲུགས་བྱེད། །གསལ་བ་སྟོང་དང་
སྟོང་པ་གསལ་བའི་ཚུལ། །ཇི་བཞིན་གཟིགས་པ་འདི་ལས་ངོ་མཚར་གང་། ། དེ་
ལྟར་ཡེ་གཞི་མངོན་གྱུར་མཐར་ཕྱིན་ཚེ། །སྒྲིབ་ཚོགས་ཆགས་པའི་གཞི་བྲལ་འོད་
དུ་ཟད། །ཟད་པ་མཐར་ཕྱིན་ཀུན་བཟང་ངང་དུ་བཞུགས། །ཚུལ་འདིས་ཁྱེད་
ལ་བསྟོད་ཀྱི་གཞན་དུ་ཅི། །ཞི་བར་གཤེགས་ཀྱང་བརྩེ་བ་མ་དོར་བས། །སྟོང་
གཟུགས་བོན་གྱི་འཁོར་ལོས་དབང་བསྒྱུར་ཏེ། །རྩམ་གཟན་ཙམ་མིན་འགྲོ་ལ་ཐར་
ལམ་བསྟན། །ཚུལ་འདི་ཡིས་ནི་ཉིད་ལ་བསྟོད་པའི་སྒོ། ། སྣང་སྲིད་ཡེ་གཞིའི་
རང་བཞིན་ཤར་བ་ལ། །འཁོར་འདས་སྐྱོན་ཡོན་བདེ་སྡུག་མི་བསླུ་བ། །སྟོང་པ་
ཆེན་པོའི་ངང་ལས་མི་གཡོ་བཞིན། །སྒྲ་མཐུན་དོན་འཕགས་གཟིགས་འདི་ཡ་
མཚན་ཆེ། །ཇི་ལྟར་ཉིད་ཀྱིས་གཟིགས་པའི་འདོད་ཡོན་རྣམས། །གམ་བཅར་
དག་གིས་ཆ་ཙམ་མ་མཐོང་ཡང་། །སྒྲ་ཙམ་ལ་བརྟེན་བརྡ་སྦྱོར་ཚུལ་དག་ནི། །ཇི་
བཞིན་མཛད་པ་འདི་ནི་ངོ་མཚར་ཆེ། །ཚིག་སྦྱོར་སྙན་པོས་ངོ་བསྟོད་གཞིར་
བཟུང་སྟེ། །རི་མོ་བྲིས་པ་དེ་ཡང་འདི་ན་མིན། །ཡུན་ནས་དོན་གྱི་རྟོགས་པ་ལ་དད་
ནས། །སྨྲས་པ་འདི་ཡང་བཅོས་མ་ཡིན་སྙམ་མེད། །རྗེ་བཙུན་མངྒ་ཝེར་ཞི་རིག་
ས་ལ་



པ་རང་ཤར་གྱི་མཚན་དོན་དང་འབྲེལ་བའི་བསྟོད་པ་བྱས་པས་ཀུན་མཁྱེན་བླ་
མའི་བྱིན་རླབས་སེམས་ལ་ཐོབ་པར་གྱུར་ཅིག །ཅེས་གསུངས་པའི་བསྟོད་ཡུལ་
དམ་པ། མཁས་ཤིང་གྲུབ་པའི་དབང་པོ་ཀུན་མཁྱེན་༧ ཤར་རྫ་པ་ཆེན་པོ་མཆོག་
ཐོག་མར་བྱ་བྲལ་ཉམ་ཆུང་གི་སྒོ་ནས་མཚན་ལྡན་བླ་མ་དམ་པ་མཉེས་གསུམ་
གྱིས་ཚུལ་མཐུན་བསྟེན་ཞིང་ཐོས་བསམ་ཚུལ་བཞིན་གནང་བའི་ཐོག་མའི་ཟིན་ཐོ་
རིམ་རྒྱས་བཏང་བའི་སྔོན་འགྲོའི་ཁྲིད་རིམ་བཀའ་ལུང་རྒྱ་མཚོ་དེ་ཉིད་རྗེ་ཉིད་ནས་
རང་ལ་གསལ་འདེབས་དང་གཞན་ལ་ཕན་ཕྱིར་ཁྲིད་དང་འཆད་པ་གནང་བ་གདུལ་
བྱའི་ཁམས་དང་མོས་པར་ཕན་རླབས་ཆེ་བར་བརྟེན། གཏེར་ཆེན་གསང་གླིང་
མཆོག་ནས་རྗེ་ཉིད་ཀྱི་བསྟན་དོན་རྒྱ་ཆེར་འབྱུང་བ་མ་འོངས་སྔོན་གཟིགས་ཀྱི་བཀས་
བསྐུལ་གནང་དོན། གང་ཉིད་ཀྱི་གསུང་རྣམས་པར་དུ་བརྐོ་དགོས་ཚུལ་བརྗོད། རྗེ་
ཉིད་ཆེ་གྲགས་དྲེགས་ཚུལ་གྱི་རྣམ་པ་སོགས་གཏན་མེད་ཡིན་སྟབས། བྱ་བྲལ་སྤྲང་
པོའི་ཚུལ་བཟུང་ལ་དེ་འདྲའི་མཐུན་རྐྱེན་རྩོལ་སྒྲུབ་མི་འབྱུང་ཚུལ་དང་། རྒྱ་ཆེའི་བྱ་
བ་དེ་ལྟར་འགྲུབ་པ་དཀའ་ཚུལ་གསུངས་ཀྱང་གཏེར་ཆེན་མཆོག་ནས་ནན་བསྐུལ་
གནང་བར་བརྟེན། པར་རྐོ་དབང་ཕྱུག་ཅེས་པ་ཐོག་མའི་པར་རྐོ་མཁན་གང་དེ་
རྙེད་ནས་བཟུང་རིམ་པས་རྗེ་ཉིད་ཀྱི་གསུང་འབུམ་ཤིང་པར་དུ་བརྐོས་པ་སྤྱི་ལོ་
༡༩༥༩ལོའི་ཡར་སྔོན་དུ་ཤར་རྫ་རི་ཁྲོད་དུ་བཞུགས་པ་དང་། དེ་ཡི་པར་མའང་
སྟོད་སྨད་གང་སར་ཁྱབ་པར་གྱུར་རོ། །
ཕྱིས་སུ་གངས་ཅན་སྤྱི་ཡོངས་ལ་རིག་གསར་གྱི་ཉམས་རྒུད་འོག་སྔ་དཔེ་དང་
པར་ཤིང་སོགས་གཏོར་སྐྱོན་བྱུང་ཤུལ་ལས་ཁྲ་རྒན་དགོན་པའི་འབངས་སྡེའི་
ནང་དུ་པར་མ་ཉར་ཚགས་ཐུབ་ཡོད་རིགས་རྣམས་ཁྲུ་དགོན་མཁན་པོ་སྐལ་བཟང་
གཡུང་དྲུང་རིན་པོ་ཆེའི་ཕྱག་ཏུ་དཔེ་བདག་རྣམས་ཀྱི་དད་སྟོབས་ཀྱིས་ཕུལ་འབྱོར་
2



བྱུང་བར་བརྟེན། མཁན་རིན་པོ་ཆེ་གང་ཉིད་ནས་སྐབས་དེ་དུས་ཀྱི་པར་སྐྲུན་
སྤུས་ལེགས་གནང་འཆར་གཙོ་གཉེར་གནང་བ་དང་འབྲེལ། ཨ་གཡུང་གཤེན་
བསྟན་མཐའ་རྒྱས་རིན་པོ་ཆེ་དང་། རྩེ་དྲུག་བླ་མ་གར་དབང་རྣམ་རྒྱལ་རིན་པོ་ཆེ།
བི་རོ་བློ་བཀྲ་སོགས་ཀྱིས་ཐུགས་ཁུར་ཆེན་པོས་གོང་རིམ་ལ་ཆོག་མཆན་ཞུས་པ་དོན་
བཞིན་ཐོབ་པ་དང་། རྩེ་བླ་ཚུལ་ཁྲིམས་རབ་རྒྱས་རྣམ་དག་དང་། གྲྭ་སའི་རྒན་
ལགས་བློ་གྲོས་ཉི་མ་རྣམ་གཉིས་ནས་བསྒྲིགས་ཞུས་གནང་བ་དང་། ལྷག་བསམ་
དད་ལྡན་གེ་འགེངས་སྐལ་བཟང་རྣམ་རྒྱལ་དང་རྣམ་རྒྱལ་བཀྲ་ཤིས་གཉིས་གཙོས་
པས་གལ་
གལ་ཆེའི་མཐུན་སྦྱོར་གནང་བ་བཅས་ཐུན་མོང་མཉམ་འབྲེལ་གྱི་སྒོ་ནས་སྤྱི་ལོ་
༡༩༨༨ལོར་ཆབ་མདོ་དཔར་འདེབས་བཟོ་གྲྭ་རུ་ཤར་རྫ་པའི་གསུང་འབུམ་པོད་
བཅུ་གསུམ་དང་ཐེག་འགྲེལ་རྣམ་ཐར་སོགས་བསྡོམས་པས་པོད་གྲངས་མདའ་
ཚད་མ་བཅུ་དྲུག་ལྕགས་པར་བསྒྲིགས་ཏེ་ཚར་གྲངས་༡༠༠༠ པར་སྐྲུན་བྱས་སོ། །
གོང་གསལ་གནས་ཚུལ་དང་འབྲེལ་ད་སྐབས་གསུང་འབུམ་འདི་ཀོ་དེང་
རབས་དེབ་གཟུགས་སུ་དཔེ་སྐྲུན་བྱེད་སྐོར་ཅུང་ཟད་ཞུ་ན། ༧ སྨྲ་དབང་ཡོངས་
འཛིན་བསྟན་རྣམ་རིན་པོ་ཆེའི་བཞེད་པ་སྔ་དར་བཀའ་བརྟེན་དང་ཕྱི་དར་གསུང་
འབུམ་ཞེས་ཕྱོགས་གཉིས་དབྱེ་འབྱེད་གནང་བའི་དགོངས་དོན་ལྟར། སྤྱི་ལོ་
༢༠༠༦ལོར་ཁྱུང་པོ་སྟེང་ཆེན་དགོན་ནས་གཡུང་དྲུང་བོན་གྱི་བཀའ་བརྟེན་དཔེ་
རྙིང་ཕྱོགས་བསྒྲིགས་ཞེས་པ་པོད་གྲངས་ ༡ ༡༠ ཅན་དཔེ་སྐྲུན་གྲུབ་རྗེས། ཕྱི་དར་
གསུང་འབུམ་སྐོར་སྟོད་སྨད་གང་སར་བླ་སྤྲུལ་དགེ་བཤེས་གང་ཞིག་གིས་གཙོ་
སྐྱོངས་ཀྱིས་མཁས་གྲུབ་སོ་སོའི་གསུང་འབུམ་རྣམས་གང་ཐུབ་ཀྱིས་རིམ་བཞིན་
སྒྲིག་སྐྲུན་བྱེད་རྒྱུ་དགོས་གལ་ཆེ་ཚུལ་ཁྱུང་པོ་སྟེང་ཆེན་དགོན་གྱི་གཡུང་དྲུང་
བོན་གྱི་བཀའ་བརྟེན་དཔེ་རྙིང་ཕྱོགས་སྒྲིག་ཁང་ནས་འབོད་བསྐུལ་ཁ་གསལ་ཅན་
3



ཞིག་སྤྱི་ལོ་༢༠༠༩ལོར་གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
ཀྱི་གནད་བསྡུས་གསལ་སྟོན་མེ་ལོང་ཞེས་པའི་ནང་ཞུས་པ་ལྟར། ཕྱི་དར་གསུང་
འབུམ་སྐོར་ལས་ཀུན་མཁྱེན་ཤར་རྫ་པའི་གསུང་འབུམ་འདི་ཀོ་ཐོག་མར་དཔེ་
སྐྲུན་བྱེད་རྒྱུའི་དབུ་བཟུང་བ་ཡིན། དེ་ལྟར་བྱེད་པའི་དགོས་པ་ནི། སྤྱི་ལོ་༢༠༡༠
ཡར་སྔོན་དུ་ཤར་རྫ་པའི་གསུང་འབུམ་གང་སར་ཁྱབ་སྤེལ་བྱས་རིགས་གཙོ་ཆེར་སྔ་
མའི་ཆབ་མདོའི་ལྕགས་པར་ཅན་དེ་བསྐྱར་པར་ཡང་པར་བྱས་པ་ལས་གཞན་
མེད་ལ། ཆབ་མདོའི་པར་མ་དེའི་པར་གཞི་ཡང་སྐབས་དེའི་ཆ་རྐྱེན་གྱི་དབང་གིས་
མི་འདང་བའི་ཞན་ཆ་ཡོད་པ་དཔེར་ན། མ་དཔེ་གཅིག་ལས་གཞན་པའི་བསྡུར་
ཡ་མ་རྙེད་པ་དང་དགོས་ངེས་དཔེ་ཆ་མ་འབྱོར་བ། ཞུས་བསྒྲིགས་ལས་སྣེ་མི་སྣ་ཉུང་
བ། འཕྲུལ་འཁོར་སོགས་པར་ཆས་ཀྱི་མཐུན་རྐྱེན་ཞན་པ་སོགས་སོ། །དེས་ན་ཚུལ་
དེ་ལས་ཐོན་པའི་གསུང་འབུམ་འདི་ཀོའང་དེང་གི་ཆར་དགེ་འདོན་སྐྱོན་སེལ་གྱི་
ཞབས་ཞུ་རེ་སྒྲུབ་དགོས་རྒྱུ་ནི་རང་ཅག་གི་བཤོལ་དུ་མེད་པའི་འགན་དུ་གྲུབ་གཤིས།
གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་སྒྲིག་ཁང་གཙོ་གཉེར་བ་ཁྱུང་
པོ་སྟེང་ཆེན་དགོན་གྱི་མཁན་པོ་༧ འོད་ཟེར་སྦྱིན་པ་ཕུན་ཚོགས་རིན་པོ་ཆེ་གཙོས་པའི་
ས་དོན་ལག་བསྟར་པ་རྣམས་ཀྱིས་ཧུར་ཐག་སྒོས་སྔ་མའི་ཤིང་པར་གཞིར་བཟུང་
ཐོག་ཆབ་མདོའི་ལྕགས་པར་མ་དང་འདྲ་བསྡུར་བྱས། མ་དཔེ་འདྲ་ཡ་མ་རྙེད་པ་
རྣམས་དེ་རང་ཞུས་བསྒྲིགས་བྱས་ཏེ་སྔོན་གྱི་ལྕགས་པར་མའི་ཆད་འཁྲུགས་སོགས་
ཅི་ནུས་ཀྱིས་ཁ་སྐོང་དང་དག་བཅོས་བཏང་སྟེ། དེང་རབས་དེབ་གཟུགས་སུ་པོད་གྲངས་
བཅུ་བདུན་གྱི་བདག་ཉིད་ཅན་དུ་སྐྲུན་པའོ། ། དེ་ཡང་ལས་དོན་ལག་བསྟར་པ་རང་
ངོས་ནས་མཚོན་ན་ལས་ཀ་འདི་ཀོ་བསོད་ནམས་ཚོགས་བསགས་ཀྱི་རྒྱུ་རུ་དམིགས་
ཁུལ་གྱིས་གང་ཤེས་གང་ནུས་ཀྱིས་འབད་པ་བྱས་ཡོད་ནའང་། ད་དུང་མ་རྟོགས་པ་



དང་ལོག་པར་རྟོག་པ་སོགས་དང་། གཞན་རྐྱེན་དབང་གིས་མི་འདང་བའི་ཞན་
ཆ་སོགས་ཡོད་ངེས་ཡིན་པས། ཕྱིས་སུ་དཔྱོད་ལྡན་རྣམས་ཀྱིས་དག་འབུད་གནང་རེ་
དང་གནང་འོས་ཡིན་ནའང་། དེ་ལས་གཞན་པའི་ཉག་ཉོག་རིགས་རྣམས་བཏང་
སྙོམས་མཁའ་ཡངས་ངོགས་རང་དྭངས་སུ་བཞག་ན་ཅི་བས་མཛེས་པར་སེམས་པ་
དང་ཆབས་ཅིག །འདི་འབད་དགེ་བས་ཕྱི་དར་མཁས་པའི་གསུང་འབུམ་རིམ་
སྐྲུན་གྱི་དཔེ་སྟོན་དུ་འགྱུར་བ་དང་གང་སྐྲུན་གསུང་རབ་ཀྱི་བསྟན་དོན་འགྲོ་ཁམས་
སུ་སྨིན་ཏེ་ཕན་བདེ་དངོས་སུ་འབྱུང་བའི་བསྔོ་སྨོན་ལྷད་མེད་དང་བཅས་ཤར་རྫ་
པའི་གསུང་འབུམ་ཤིང་པར་མའི་མ་དཔེ་གཡར་གནང་མཛད་པའི་ཀ་ལེགས་དགོན་
དང་རྒན་བསམ་གཏན་ཡེ་ཤེས། སྟེང་ཆེན་དགོན་གྱི་འབྲེལ་ཡོད་མི་སྣ་སོགས་དང་།
ལྷག་ཏུ་གསུང་འབུམ་འདིའི་དཔེ་སྐྲུན་ཐད་རྒྱུ་འབྱོར་གྱི་མཐུན་རྐྱེན་གནང་བའི་
བསྟན་སྦྱིན་ལྷག་བསམ་ཅན་རྣམས་ལའང་སྐབས་འདི་དང་བསྟུན་ཐལ་མོ་སྙིང་
ཁར་སྦྱར་ཏེ་བཀའ་དྲིན་ཆེ་ཞེས་ཞུའོ། །
དཔེ་སྒྲིག་པས།
སྤྱི་ལོ་༢༠༡༠ལོའི་ཟླ་༩ཚེས་༤ ཉིན།



རྩོམ་པ་པོའི་ལོ་རྒྱུས་མདོར་བསྡུས།
དབྱིངས་རིག་རིན་པོ་ཆེའི་མཛོད་ལས་ལམ་དང་འབྲས་བུའི་ཁྲིད་ཅེས་བྱ་བ་
འདིའི་རྩོམ་པ་པོ་ཤར་རྫ་པ་བཀྲ་ཤིས་རྒྱལ་མཚན་མཆོག་ནི་ ( ༡༨༥༩—༡༩༣༤)རབ་
བྱུང་བཅུ་བཞི་པའི་དོན་གྲུབ་ཅེས་པ་ས་ལུག་ལོར་མདོ་ཁམས་སྨད་ཀྱི་ཡུལ་ལྗོངས་
དངུལ་རྫ་ཟལ་མོའི་སྒང་གི་རིའི་རྒྱུད་རྫ་ཁོག་འབོད་པར་ཆེན་པོ་ཧོར་གྱི་རིགས་ལས་
བྱུང་བའི་ཡབ་བོན་སྔགས་འཛིན་པ་དགེ་བསྙེན་བཀྲ་ཤིས་དགའ་དང་ཡུམ་རིགས་བཟང་
བོ་ལེགས་གཉིས་ལ་སྐུ་བལྟམས། སྐུ་གཞོན་ནུའི་དུས་ནས་དད་པ་དང་། བརྩོན་
འགྲུས། ངེས་འབྱུང་། སྙིང་རྗེ་སོགས་ཁྱད་པར་དུ་འཕགས་ཤིང་། ལྷག་པར་དུ་
བསམ་གཞིགས་ཀྱི་མཁྱེན་རབ་དྲི་མ་མེད་པའི་རྩལ་རྫོགས་ཏེ་ཐེག་པ་ཆེན་པོའི་
རིགས་ཀྱི་ནུས་པ་ཐམས་ཅད་ལྷན་སྐྱེས་སུ་མངའ་བ། ལྷ་དང་བླ་མའི་ཞལ་གཟིགས་
ལུང་བསྟན་པའི་རྣམ་པ་དུ་མ་ལྡན་པ་དང་། ཁྱད་པར་དུ་རྣལ་འབྱོར་གྱི་དབང་ཕྱུག་
དབྲ་ཞིག་གྲུབ་ཆེན་བསྟན་འཛིན་དབང་རྒྱལ་ལམ་དྲན་པ་བདུད་འདུལ་མཆོག་
གི་རྗེས་སུ་བཟུང་ཞིང་དོན་བརྒྱུད་ཀྱི་དགོངས་པ་རྒྱུད་ལ་འཕོས་ཏེ་གྲུབ་ཆེན་ཉིད་
དང་མཉམ་པའི་རྟོགས་པ་མངོན་དུ་གྱུར། གཞན་ཡང་གཏེར་ཆེན་ཚེ་དབང་གྲགས་
པ། གཏེར་སྲས་ཚེ་དབང་འགྱུར་མེད། ཀུན་གྲོལ་བདུད་འདུལ་གླིང་པ། སུམ་ལྡན་
བསམ་གཏན་ཡེ་ཤེས། གཡུང་གླིང་མཁན་པོ་སྐལ་བཟང་ཉི་མ་ཏོག་གི་རྒྱལ་མཚན་
སོགས་མཁས་པ་དང་གྲུབ་པའི་སྐྱེས་མཆོག་ཉེར་བཞིའི་ཞབས་པད་བསྟེན་པ་དང་
བྲག་དཀར་རྡོ་རྗེ་འཆང་བློ་བཟང་བསྟན་འཛིན་སྙན་གྲགས། ཀཿ ཐོག་པ་སི་ཏུ་
ཆོས་ཀྱི་རྒྱ་མཚོ། ཀོང་སྤྲུལ་ཡོན་ཏན་རྒྱ་མཚོ་སོགས་རིས་མེད་སྐྱེས་མཆོག་དུ་མའི་



ཞབས་ལ་གཏུགས་ཏེ་ཤེས་བྱ་ཐམས་ཅད་ལ་མི་འཇིགས་པའི་སྤོབས་པ་ནང་ནས་
བརྡོལ་ཏེ་ཐུན་མོང་གི་རིག་པའི་གནས་བཅུ་ཕྲག་དང་། ཐུན་མིན་ནང་རིག་པ་དབུ་
ཕར་འདུལ་མཛོད་སོགས་མདོ་སྔགས་ཀྱི་གཞུང་ལུགས་ཐ་དག་མ་བསླབས་པར་
ངང་གིས་མཁྱེན། རང་གནས་ཡེ་ཤེས་ཆེན་པོའི་རྒྱལ་ས་མངོན་དུ་མཛད་དེ་དགོངས་
པ་ཀློང་བརྡོལ་དུ་གྱུར་ནས་ཟབ་པའི་བཀའ་འཁོར་དུ་མའི་ནང་གི་ཆ་ཤས་ཀྱི་ཆ་
ཤས་ཙམ་བགོ་སྐལ་དུ་བབས་པ་དེར་གཡུང་དྲུང་བོན་གྱི་བསྟན་པའི་འབྱུང་ཁུངས་
ལེགས་བཤད་རིན་པོ་ཆེའི་མཛོད། མདོ་སྔགས་བླ་མེད་དང་བཅས་པའི་ལམ་གྱི་
རིམ་པའི་གཞུང་སྡེ་སྣོད་རིན་པོ་ཆེའི་མཛོད། ཐེག་པ་ཐམས་ཅད་ཀྱི་གྲུབ་མཐའི་
གནས་གསལ་བར་
སལ་བར་སྟོན་པ་ལུང་རིགས་རིན་པོ་ཆེའི་མཛོད། བླ་མེད་ཐེག་པའི་གཞི་
ལམ་འབྲས་གསུམ་རྒྱ་ཆེར་གསལ་བ་དབྱིངས་རིག་རིན་པོ་ཆེའི་མཛོད། རྫོགས་
ཆེན་སྡེ་གསུམ་གྱི་སྙིང་པོའི་དགོངས་བཅུད་ཡང་ཟབ་ནམ་མཁའ་མཛོད་བཅས་
མཛོད་ཆེན་ལྔ་དང་
། དེ་མིན་གསང་པ་སེམས་ཕྱོགས་སྐོར་གྱི་ཡང་བཅུད། ཨ་ཁྲིད་
ཆེན་མོའི་སྐོར། ཕྱག་རྫོགས་ཟུང་འཇུག་གི་བཀའ་བབས་ཆུ་བོ་གཅིག་འདྲེས་རྫོགས་
ཆེན་སྐུ་གསུམ་རང་ཤར་གྱི་བོན་སྡེ་སོགས། འཕྲུལ་ངག་གཡུང་དྲུང་བོན་གྱི་བཀའ་
བརྟེན་རྣམས་ཀྱི་ཡང་ཞུན་སྙིང་པོར་དྲིལ་བ་སྔར་མེད་ཀྱི་ལེགས་བཤད་གསར་དུ་
དྲངས་པས་བསྟན་པ་འདི་ལ་སྟོན་པ་གཉིས་པ་ལྟ་བུའི་མཛད་པ་ཕྲིན་ལས་རྒྱ་ཆེར་
སྤེལ་བ་དང་། རྗེ་ཉིད་ཀྱི་སློབ་མའི་མཆོག་གྱུར་ཐུགས་སྲས་འཇའ་ལུས་པ་ཟླ་བ་
གྲགས་པ་དང་། བསྟན་གཉིས་གཏེར་གྱི་བདག་པོ་གསང་སྔགས་གླིང་པ། ཨ་མདོ་
རྔ་ལྗོངས་བཀྲ་ཤིས་འཁྱིལ་གྱི་མཆོག་སྤྲུལ་ཚུལ་ཁྲིམས་བསྟན་པའི་རྒྱལ་མཚན། ཉག་
རོང་བྱ་བཏང་མཆོག་སྤྲུལ་ཚེ་དབང་འགྱུར་མེད་དང་སུ་ལ་བསྐལ་བཟང་བསྟན་
པའི་རྒྱལ་མཚན་སོགས་རྒྱ་བོད་བལ་གསུམ་གྱི་སའི་ཆར་གཏོགས་པའི་ངེས་གསང་
7



རྟོགས་པའི་རྣལ་འབྱོར་གྱི་སློབ་མའི་གྲངས་མི་ཉུང་བ་བསྐྱངས་པ་སོགས་འབྲེལ་
ཚད་དོན་ལྡན་གྱི་སྒོ་ནས་བསྟན་པ་རིན་པོ་ཆེ་ཕྱོགས་བཅུར་དར་ཞིང་བསྐལ་བརྒྱར་
བརྟན་པའི་མཛད་པ་རླབས་པོ་ཆེ་རྣམས་ལེགས་པར་རྫོགས་ཏེ་དགུང་ལོ་དོན་དྲུག་
པ་ཤིང་ཁྱི་ལོར་སྣང་ལུས་སེམས་ཀྱི་བག་ཆགས་གཞི་ལ་སངས་ནས་ཟག་མེད་འཇའ་
ལུས་སུ་གཤེགས་སོ། ། གཡུང་དྲུང་བསྟན་པའི་རྒྱལ་མཚན་ནམ། ཨ་གཡུང་དུ་
འབོད་པས། སྤྱི་ལོ་ ༡༩༨ ༣ལོའི་ཟླ་ཚེས་ལ།
( མཆན། ཨ་གཡུང་རིན་པོ་ཆེས་བྲིས་པའི་གྲུབ་དབང་ཤར་རྫ་པའི་རྣམ་ཐར་མདོར་བསྡུས་
འདི་ཀོ་ཁུངས་བཙན་བྱིན་ཆེར་དམིགས་ཏེ་འདི་གར་ཁོང་གི་གསུང་ཇི་བཞིན་དུ་བཀོད་པའོ། ། ）
3



དཀར་ཆག
ܫܚܝܚܤ
3
9
【6
19
ལེའུ་བཅུ་གཅིག་པ། སེམས་དང་མ་བྲལ་བའི་བློ་སྤྲོས་པ་ཅན་རྣམས་རིམ་
འཇུག་གི་ལམ་གྱིས་རྩོལ་བྲལ་སྤྲོས་མེད་ཆེན་པོའི་ཐེག་པར་བཀྲི་བའི་
ཐབས་གསང་བའི་གནས་རྣམས་བསྟན་པ།
ལམ་སྤྱིར་བཤད་པ།
སེམས་མ་ཟིན་པ་ཟིན་པར་བྱེད་པ།
ཟིན་པ་བརྟན་པར་བྱེད་པ།
བརྟན་པ་ལམ་དུ་འཁྱེར་བ།
ལམ་གྱི་གོལ་སྒྲིབ་བསལ་བ།
ཉོན་སྒྲིབ་བསྟན་པ།
ཤེས་སྒྲིབ་བསྟན་པ།
སྒྲིབ་གཉིས་སྦྱོང་ཐང
ང་ཐབས་བསྟན་པ།
གོལ་སྐྱོན་བསྟན་པ།
ལམ་རིམ་འཆར་ཚུལ།
ལེའུ་བཅུ་གཉིས་པ། བརྗོད་བྱ་རྒྱ་ཆེ་བ་གཏན་ལ་ཕབ་པ་ལམ་སྤྱིའི་ཆིངས།
འོག་མ་ལས་ཁྱད་པར་འཕགས་ཚུལ།
ཁྱད་པར་གྱི་ལམ་དངོས་བཤད་པ་ལས་རྟོགས་པའི་ཡོན་ཏན།
རྫོགས་པ་ཆེན་པོའི་སྒྲ་བཤད།
29
31
34
36
41
48
5
53
ཟླ



དབྱེ་བ་ལ་བརྗོད་བྱ་དོན་གྱི་རྫོགས་ཆེན།
5)
57
སེམས་སྡེ་བསྟན་པ།
ཀློང་སྡེ་བསྟན་པ།
63
68
69
71
76
77
མན་ངག་གི་སྡེ་བསྟན་པ།
རྗོད་བྱེད་ཚིག་གི་རྫོགས་ཆེན།
ལེའུ་བཅུ་གསུམ་པ། གསང་ཆེན་ངེས་པའི་གནས་ལ་ཐོག་མར་འཇུག་
པའི་ཐབས་ཀྱི་སྣ་ཁྲིད་པ་དང་སེམས་ཀློང་མན་ངག་གི་གནས།
གདམས་ངག་སྤྱིའི་འབྲེལ་དགོད་པ།
ཉམས་སུ་བླང་བ་ལ་སྔོན་འགྲོ་བསྟན་པ།
དངོས་གཞི་འཁྲིད་ཚུལ་གྱི་འབྲེལ་དགོད་པ།
ཉམས་ལེན་དངོས་བསྟན་པ།
སེམས་ཀློང་གི་མན་ངག་བྱེ་བྲག་ཏུ་བཤད་པ།
རིག་པ་ཅོག་བཞག་གི་སྒོམ་པ་བསྟན་པ།
གྲོང་ཁྱེར་རྒྱུན་གཅོད་ཀྱི་སྤྱོད་པ་བསྟན་པ།
འཁོར་འདས་ཡོངས་གྲོལ་གྱི་འབྲས་བུ་བསྟན་པ།
ཀློང་སྡེའི་མན་ངག་བསྟན་པ།
ཉོན་མོངས་གཞི་བཅོམ་གྱི་སྒོམ་པ།
ཁམས་གསུམ་ཡོངས་སྒྲོལ་གྱི་སྤྱོད་པ།
འཁོར་བ་གནས་དག་གི་འབྲས་བུ།
84
86
86
88
89
90
g2
93
2



94
95
99
105
1 10
ཟླ 13
ལེའུ་བཅུ་བཞི་པ། ཡང་རབ་ཕུང་པོ་ལྷག་མེད་གྲོལ་བར་བྱེད་པའི་མན་
ངག་གི་སྙིང་པོ་གསང་བ་ཁྲེགས་ཆོད་ཀྱི་གདམས་པ་ཤིན་ཏུ་ཟབ་པ་
མཐར་ཐུག་པ་རྒྱ་ཆེ་བ་བསྟན་པ།
སེམས་ཀློང་ལས་ཁྱད་པར་འཕགས་ཚུལ།
ཁྱད་པར་གྱི་མན་ངག་བཤད་པ།
རང་གི་རིག་པ་གནས་ལུགས་བསྒྲུབ་ཏུ་མེད་པ་ཡེ་གྲུབ་ཏུ་གཏན་ལ་
དབབ་པ།
ངོ་བོའི་གྲོལ་ལུགས་བསྟན་པ།
གདངས་ཀྱི་གྲོལ་ལུགས་བསྟན་པ།
གནད་རྣམ་པ་བཞིས་སྲིད་པའི་མཚངས་བཙལ་བ།
སྒོམ་པའི་གནད་བསྟན་པ།
སྤྱོད་པའི་གནད་བསྟན་པ།
འབྲས་བུ་བསྟན་པ།
ཤར་ལུགས་ལས་འཕྲོས་པའི་ལྟ་སྒོམ་སྤྱོད་འབྲས་བཞི་བསྟན་པ།
ཡིན་ལུགས་ལས་འཕྲོས་པའི་ལྟ་སྒོམ་སྤྱོད་འབྲས་བཞི་བསྟན་པ།
གྲོལ་ལུགས་ལས་འཕྲོས་པའི་ལྟ་སྒོམ་སྤྱོད་འབྲས་བཞི་བསྟན་པ།
རིག་པ་རང་གནད་ཀྱི་བོན་བཞི་བསྟན་པ།
ལེའུ་བཅོ་ལྔ་པ། འོད་གསལ་རྫོགས་པ་ཆེན་པོའི་ལམ་གྱི་སྙིང་པོ་ཐོད་
རྒལ་སྤྱིའི་ཆིངས།
ཁྲེགས་ཆོད་ལས་ཁྱད་པར་འཕགས་པའི་ཚུལ།
120
32
122
123
25
127
130
137
3



141
41
43
121
152
157
159
གཏན་ཚིགས་ལུང་དྲང་པ།
ལུང་དོན་བཀྲལ་བ།
མན་ངག་གི་གནད་ངེས་པ་གཏན་ལ་དབབ་པ།
རྒྱང་ཞགས་ཆུའི་སྒྲོན་མ།
ཐིག་ལེ་སྟོང་པའི་སྒྲོན་མ།
དབྱིངས་རྣམ་དག་གི་སྒྲོན་མ།
ཤེས་རབ་རང་བྱུང་གི་སྒྲོན་མ།
ལེའུ་བཅུ་དྲུག་པ། བརྩོན་འགྲུས་རབ་རྣམས་ཚེ་འདིར་འོད་ལུས་སུ་
གྲོལ་བར་བྱེད་པའི་ཐབས་ཐོད་རྒལ་གྱི་གནད་ངེས་པ།
གསང་བ་གནད་ཀྱི་གདམས་པའི་ལག་ལེན་སྤྱིར་བཤད་པ།
ལུས་ངག་སེམས་ཀྱི་གནད་གཟིར་བ།
གནད་བཞིས་མངོན་སུམ་རང་ཐོག་ཏུ་དབབ་པ་ལས་སྒོའི་གནད།
ཡུལ་གྱི་གནད།
རླུང་གི་གནད།
རིག་པའི་གནད།
མངོན་སུམ་གྱིས་ངོ་སྤྲོད་པ།
ཉམས་ལེན་གནད་དུ་བསྣུན་པ།
སྣང་བ་བཞི་ལས་བོན་ཉིད་མངོན་སུམ་གྱི་སྣང་བ།
ཉམས་གོང་འཕེལ་གྱི་སྣང་བ།
169
171
176
178
180
180
183
185
190
193



198
207
207
211
21 2
212
213
རིག་པ་ཚད་ཕེབས་ཀྱི་སྣང་བ།
བོན་ཉིད་ཟད་པའི་སྣང་བ།
མཐའ་བརྟེན་གྱི་མན་ངག་བཞི།
ཚད་རྨི་ལམ་གྱིས་བཟུང་བ།
ཐོབ་པ་གསུམ།
གདེང་བཞི།
ལེའུ་བཅུ་བདུན་པ། མཚན་སྣང་ཨར་གཏད་ཀྱི་གདམས་པ་
གསང་བའི་གནད་གལ་པོ་ཆེ།
གཞི་གདིང་རྒྱུ་རྐྱེན་བསགས་པ།
ཉམས་ལེན་གནད་ཀྱི་རིམ་པ།
ཐབས་གནད་སྣང་བའི་འཆར་ལུགས།
ཉིན་མཚན་འོད་གསལ་བསྲེ་ཚུལ།
སྣང་བ་མཐར་ཐུག་པའི་ཚད།
ལེའུ་བཅོ་བརྒྱད་པ། ཚེ་འདིར་འབྲས་བུ་བླ་མེད་བྱང་ཆུབ་ཆེན་པོ་
བསྒྲུབ་པའི་ཐབས་མ་ལུས་པ་ངོ་སྤྲོད་པ།
འཁོར་འདས་ཀྱི་རྟོགས་འཁྲུལ་སྤྱིར་བསྟན་པ།
ངོ་སྤྲོད་བསྟན་པ།
རྩ་བ་རིག་པ་ལས་འཁྲུལ་པ་ལྡོག་ཚུལ་སེམས་ཀྱི་ངོ་སྤྲོད་བསྟན་པ།
སྐབས་དོན་དང་པོའི་འདོད་ལུགས་ལོག་པ་དགག་པ།
214
27
227
229
230
232
234
236



238
243
247
249
25)
253
རང་སྣང་ཡེ་ཤེས་ངོ་སྤྲོད་པ།
ལུང་ནང་འགལ་སྤང་བ།
ལེའུ་བཅུ་དགུ་པ། རྫོགས་པ་ཆེན་པོའི་རྣམ་འབྱོར་གྲོལ་སྔ་ཕྱིའི་རིམ་
པ་རྟགས་ཀྱི་རྣམ་གྲངས་ངེས་པས་གཏན་ལ་ཕེབས་པ།
གཤེན་པོའི་ལམ་རྟགས་ཅི་ལྟར་འབྱུང་བའི་རིམ་པ།
སྔ་མ་ལམ་ལ་སྦྱོང་པ་མཐར་མ་ཕྱིན་པ་ད་ལྟར་སྒོ་གསུམ་ལ་རྟགས་
ཅི་ལྟར་གནས་པ། །
ཚེ་འདིར་གྲོལ་བའི་རྟགས་བསྟན་པ།
བར་ཆོད་ཀྱི་རྟགས་བསྟན་པ།
སྔོན་འགྲོ་འབྱོངས་པའི་རྟགས་སྒོ་གསུམ་ལ་འབྱུང་བ་བསྟན་པ།
དངོས་གཞི་འོད་གསལ་འབྱོངས་པའི་རྟགས།
བར་དོའམ་ཕྱི་མར་གྲོལ་བའི་རྟགས་མདོར་བསྟན་པ།
རྒྱས་པར་བཤད་པ།
ལེའུ་ཉི་ཤུ་པ། དབང་པོ་འབྲིང་དང་ཐ་མ་གཉིས་བར་དོ་དང་
ཕྱི་མར་གྲོལ་བའི་ལམ་གྱི་རིམ་པ།
དབང་འབྲིང་རྣམས་བར་དོར་སངས་རྒྱུ་བ་བསྟན་པ་ལས་བར་དོའི་
རྣམ་བཞག
སོ་སོའི་རང་བཞིན་རྒྱས་བཤད།
འཆི་ཁའི་བར་དོ་ལས་འཆི་རྟགས་བཟློག་ཐབས་བསྟན་པ།
255
257
261
262
267
270
272
6



275
278
286
293
295
298
30
བར་དོའི་རང་བཞིན་རྒྱས་པར་བཤད་པ།
འབྱུང་བ་ཐིམ་ཚུལ།
བོན་ཉིད་འོད་གསལ་གྱི་བར་དོ་བསྟན་པ།
དེ་དག་གྲོལ་ཚུལ་བསྟན་པ་ལས་མངོན་ཤེས་རྗེས་དྲན་གྱི་གྲོལ་ཚུལ་སྤྱིར་
བཤད་པ།
དབང་པོ་ཉེར་གཅིག་གི་གྲོལ་ཚུལ་བྱེ་བྲག་ཏུ་བཤདཔ།
ལྷུན་གྲུབ་ཀྱི་ཐིམ་ཚུལ།
དབང་ཐ་རྫོགས་ཆེན་གྱི་སྒོ་མཐོང་བ་རྣམས་སྤྲུལ་སྐུར་དབུགས་
འབྱིན་ཚུལ།
སྲིད་པའི་བར་དོ་རྒྱ་ཆེར་བཤད་པ།
ཕ་རོལ་སྣང་བའི་ལྟས་བསྟན་པ།
ལེའུ་ཉི་ཤུ་རྩ་གཅིག་པ། རང་བཞིན་རྫོགས་པ་ཆེན་པོའི་གཞི་ལམ་
འབྲས་བུའི་དོན།
ལུང་དང་འགལ་བ་སྤང་བ།
འབྲས་བུའི་རྣམ་བཞག་ལས་གྲོལ་བའི་ངོ་བོ་ངོས་བཟུང་བ།
དབྱིངས་སུ་གནས་པའི་རང་བཞིན།
དབྱིངས་སུ་བོན་སྐུའི་དགོངས་ཀློང་ཇི་ལྟར་འཁྱིལ་པ།
རྩོད་པ་སྤང་བ།
སྐུ་དང་ཡེ་ཤེས་ཀྱི་འཆར་གཞིར་གཏན་ལ་དབབ་པ།
305
308
312
313
317
319
321
323
7



326
331
334
335
344
347
སྐུ་དང་ཡེ་ཤེས་ཀྱི་སྣང་ཚུལ་བྱེ་བྲག་ཏུ་བཤད་པ།
སྐུ་གསུམ་གྱི་རང་བཞིན་བྱེ་བྲག་ཏུ་བཤད་པ་ལས་སྤྱི་དོན་བསྟན་པ།
སོ་སོའི་དོན་རྒྱས་པར་བཤད་པ་ལས་བོན་སྐུ།
ལོངས་སྐུ།
སྤྲུལ་སྐུ།
སྐུ་གསུང་ཐུགས་ཡོན་ཏན་ཕྲིན་ལས་ལྔའི་གནས་ཀྱིས་དོན་བསྡུ་བ།
བརྟེན་པ་ཡེ་ཤེས་བསྟན་པ།
མཛད་པའི་ཕྲིན་ལས་བསྟན་པ།
སྤྲུལ་སྐུ་སྟོན་པའི་མཛད་པའི་ཕྲིན་ལས།
མཇུག་གི་དོན།
དབྱིངས་རིག་རིན་པོ་ཆེའི་མཛོད་ཀྱི་དོགས་སེལ་མུན་གསལ་
སྒྲོན་མ་བཞུགས་སོ།།
348
350.
351
352
362
8



དབྱིངས་རིག་མཛོད། སྨད་ཆ།
དབྱིངས་རིག་རིན་པོ་ཆེའི་མཛོད་ལས་ལམ་དང་
འབྲས་བུའི་ཁྲིད་བཞུགས་སོ།།
༄༅། ། ཐ་མལ་སྣང་ལུས་སེམས་གསུམ་དབྱིངས་དེངས་ནས། །
འཇའ་ལུས་འཕོ་ཆེན་གཡུང་དྲུང་སྐུར་བརྙེས་པ། །
ཉི་ཤུ་རྩ་བཞི་སྡེ་གསུམ་རྒྱུད་འཛིན་གཤེན། །
འཆི་མེད་ཡབ་སྲས་ཡུམ་བཅས་ལ་ཕྱག་འཚལ། །
དེ་ལྟར་ལེའུ་བཅུ་པ་ཡན་གྱིས་གཞི་ཡི་ཁྲིད་རྣམས་གཏན་ལ་ཕབ་ནས།
ད་ནི་ལམ་དང་འབྲས་བུའི་ཁྲིད་རྣམས་གཏན་ལ་དབབ་པ་ལས་ལམ་གྱི་རིམ་
པ་བཤད་པའི་ཕྱིར་རྒྱུད་བུ་ཆུང་བཅུ་གཉིས་ལས། ལམ་ལ་སྤྱི་གཅོད་རྣམ་པ་བཞི།།
ལམ་མེད་ལམ་ལོག་ལམ་ལྟར་སྣང་།། རྣལ་མ་དག་དང་རྣམ་པ་བཞི།། རྣལ་མ་
ལ་ཡང་རྣམ་པ་གསུམ།། སྤང་ལམ་བསྒྱུར་ལམ་གྲོལ་ལམ་གསུམ། འདི་ནི་གྲོལ་
ལམ་ཆེན་པོའོ། །ཞེས་པའི་དོན་བཀྲལ་བ་ནི། ལེའུ་བཅུ་གཉིས་པར། ལམ་ལ་མ་
ཞུགས་པ་དང་། ལམ་ལ་ཞུགས་ཀྱང་ལོག་པར་ཞུགས་པ་དང་། ཡང་དག་སངས་
རྒྱས་ཀྱི་ལ་
ལམ་ལ་ཞུགས་པ་དང་གསུམ་ལས།
ས། ལམ་ལ་མ་ཞུགས་པ་ནི་སོ་སོའི་སྐྱེ་བོ་
ཐ་མལ་པ་གྲུབ་མཐའ་གསུམ་གྱིས་བློ་ཁ་མ་བསྒྱུར་བ་རྣམས་སོ། །དེ་ནི་གཞི་ཞིང་
ས་དང་འདྲ་སྟེ། འབྲས་བུ་གང་སྐྱེ་བར་འདོད་པ་དེ། ས་བོན་ལ་རག་པ་ལྟར་ལམ་
ལ་མ་ཞུགས་པ་རྣམས། གནས་གང་དུ་འགྲོ་ལམ་རྐྱེན་ལ་རག་པའོ། །ལམ་ལོག་པ་
ནི། མུ་སྟེགས་རྟག་ཆད་གཉིས་ཀྱི་ལྟ་སྒོམ་སྤྱོད་པ་ཐམས་ཅད་ལོག་པས། སྒོམ་
སྒྲུབ་ཅི་བྱས་ཀྱང་ངན་སོང་དུ་ལྟུང་བས། འཁོར་བ་ལས་མི་འདའ་འོ། །ཡང་དག་
ܫܝܝܕ



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སངས་རྒྱས་ཀྱི་ལམ་ལ། ཐེག་པ་རིམ་དགུ་ལས། རྒྱུའི་ཐེག་པ་བཞི་ནི་ལམ་ལྟར་སྣང་
ཡང་། གནས་སྐབས་ཀྱི་ཞི་བདེ་བསྒྲུབས་པའི་ཆ་རྐྱེན་ཙམ་མོ། །ཡང་དག་གི་ལམ་ལ་
གསུམ་དུ་འདུས་ཏེ། མཚན་ཉིད་མ་འདྲེས་པར་སྟོན་ཅིང་། རྒྱུ་ལམ་དུ་བྱེད་པ་མཚན་
ཉིད་པའི་ལམ་དང་། ངོ་བོ་གཉིས་སུ་མེད་པར་སྟོན་ཅིང་། འབྲས་བུ་ལམ་དུ་བྱེད་
པ་གསང་སྔགས་པའི་ལམ་དང་། རྒྱུ་འབྲས་དབྱེར་མེད་དོན་དམ་བསལ་བཞག་
མེད་པ་ཐེག་པ་ཆེན་པོ་གྲོལ་ལམ་དང་གསུམ་དུ་བསྟན་པའོ། །ཞེས་སོ། །འདིར་
སྤང་བསྒྱུར་གཉིས་བཤད་བྱ་མ་ཡིན་ལ། གྲོལ་ལམ་ལའང་གསུམ་དུ་ཡོད་དེ། སྔ་
མ་ལས། དེ་ཡི་ཕྱིར་ན་གྲོལ་ལམ་ཞེས་ཀྱང་བྱ། འདི་ཡང་གང་ཟག་དབང་པོའི་
ཁྱད་ཀྱིས་གསུམ། རིམ་སྐྱེས་ཐོད་རྒལ་ཅིག་ཅར་བ་དང་གསུམ། རིམ་པས་བརྟགས་
ལ་གདམས་ངག་དབྱེ་ལ་གདབ། ཅེས་སོ། །དེ་གསུམ་པོའང་བསྡུ་ན་བློ་སྤྲོས་པ་ཅན་
རྣམས་སེམས་ལམ་དུ་བྱེད་ནས་གོང་དུ་ཁྲིད་པའི་ཐབས་དམ་པ་དང་། སྤྲོས་པ་དང་
བྲལ་བ་རྣམས་རིག་པ་ལམ་དུ་བྱེད་ནས་ཐར་པ་ཆེན་པོའི་གྲོང་དུ་ཚེ་འདི་ཉིད་
ལ་བགྲོད་པའི་ཐབས་མཆོག་ཏུ་གསང་བ་གཉིས་སུ་གསུངས་པ་ལས། གནས་དང་
པོའི་དོན་ལ་རྣམ་པ་གཉིས་ཏེ། དོན་གྱི་འབྲེལ་དགོད་པ། ཉམས་སུ་བླང་བྱའི་
བོན་བཤད་པའོ།།
དང་པོ་ནི། སེམས་ཅན་གྱི་འབྲས་བུ་སངས་རྒྱས་བསྒྲུབ་ཏུ་ཡོད་དེ། སངས་རྒྱས་
ཀྱི་གཞི་ཡོད་པའི་ཕྱིར། ལམ་རྐྱེན་དང་ཕྲད་ནས་སངས་རྒྱས་ངེས་པ་ནི། ནམ་
མཁའ་སྤྱི་གཅོད་ལས། རྒྱུད་ལ་གཞི་ཡི་བག་ཡོད་པས།། སངས་རྒྱས་བསྒྲུབ་པའི་རྒྱུ་
རུ་ཡོད།། རྒྱུ་རུ་ཡོད་པས་ཐབས་སུ་བསྟན།། ཐབས་ལ་བརྟེན་པས་གཞི་རུ་ཕྱིན།།
ཞེས་སོ། །དེའང་གཞི་ལམ་འབྲས་གསུམ་ཐ་དད་པ་མ་ཡིན་ཏེ། གཞི་གང་ཡིན་པ་
དེ་ལམ་ཡིན་ལ། ལམ་གང་ཡིན་པ་དེ་འབྲས་བུ་ཡིན་པའི་ཕྱིར། འབྲས་བུ་ལམ་བྱེད་
2



དབྱིངས་རིག་མཛོད། སྨད་ཆ།
ར* །
ཅེས་བྱ་སྟེ། ཡེ་ཁྲི་མཐའ་སེལ་ནམ་མཁའ་དཀར་པོའི་རྒྱུད་ལས། གཞི་དང་ལམ་
དང་འབྲས་བུ་གསུམ།། མ་བཅོས་དེ་བཞིན་ཁོ་ན་ཉིད། རང་བཞིན་ངོ་བོ་གཅིག་
པ་ཡིན།། གཅིག་ལ་ཐ་དད་བཏགས་པ་ཡང་།། མ་བཅོས་ཤེས་བྱའི་ངོ་བོ་དེ། རྟོག་
པས་བསྒྲིབས་ནས་དེ་མ་མཐོང་། དེ་ལ་གཞི་ཞེས་ཐ་སྙད་བཏགས།། དེ་ཉིད་རྟོགས་
ཐབས་ཤེས་བྱེད་ལ།། ལམ་ཞེས་བྱ་བ་ཐ་སྙད་བཏགས། དེ་ཉིད་ཤེས་བྱ་མངོན་
གྱུར་ལ། འབྲས་བུ་ཞེས་སུ་ཐ་སྙད་བཏགས།། དེ་ཕྱིར་ངོ་བོ་གཅིག་ལས་མེད། །
ཅེས་སོ།།
གཉིས་པ་ཉམས་སུ་བླང་བྱའི་བོན་ལ་ལྔ་སྟེ། སེམས་མ་ཟིན་པ་ཟིན་པར་
བྱེད་པ། ཟིན་པ་བརྟན་པར་བྱེད་པ། བརྟན་པ་ལམ་དུ་འཁྱེར་བ། ལམ་གྱི་
གོལ་སྒྲིབ་བསལ་བ། ལམ་རིམ་འཆར་ཚུལ་བཤད་པའོ།།
དང་པོ་ལ་གསུམ་སྟེ། ལམ་གྱི་བར་ཆད་ངོས་བཟུང་ནས་སྤང་བ། ལམ་གྱི་
རྩ་བ་སེམས་བཙལ་ཞིང་བཟུང་བ། སེམས་ཟིན་ནས་བཙའ་སྐྱོང་བྱེད་ཚུལ་བསྟན་
པའོ། །དང་པོ་ནི། ཐེག་པ་ཆེན་པོའི་ལམ་ལ་འཇུག་པའི་གང་ཟག་ལས་དང་པོ་བ་
དེ་ལ། ལམ་གྱི་བར་ཆད་དུ་འགྱུར་བའི་བོན་གྱི་རྣམ་གྲངས་དགུའི་བར་དུ་ཡོད་
པས་ན་དེའི་དབང་དུ་མི་གཏོང་བར་གཉེན་པོའི་སེམས་ཀྱིས་ཡོངས་སུ་སྤང་བར་བྱེད་
པའི་ཚུལ་བཤད་པ་ནི། བྱང་ཆུབ་སེམས་ཀྱི་ལུང་ནོན་ལས་གསུངས་པ་ལྟར།
དང་པོ་འཁོར་བ་ལ་ཆགས་པ་མེད་པའི་སེམས་དང་ལྡན་པ་དཀའ་སྟེ། འཁོར་
བའི་སྡུག་བསྔལ་བསམ་ལ་ཆགས་པར་བྱེད་པའི་ཡིད་གདུལ། གཉིས་པ་དབེན་
པའི་གནས་སུ་ས་བཟུང་བ་དཀའ་སྟེ། ཟིན་པར་བྱས་ལ་འགྲོ་འདོད་ཀྱི་ཡིད་གདུལ།
གསུམ་པ་ནོར་དང་ཟས་ལ་ཆོག་ཤེས་སྐྱེ་བ་དཀའ་སྟེ། ཚད་བཟུང་ལ་འདོད་པ་སྐྱེ་
བའི་ཡིད་གདུལ། བཞི་པ་བག་ཆགས་ངན་པའི་རྗེས་སུ་ཡིད་མི་རྒྱུ་བ་དཀའ་སྟེ།
3



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཉེན་པོ་བསྟེན་ལ་བག་ཆགས་ངན་པའི་བློ་གདུལ། ལྔ་པ་རྩེ་གཅིག་ཏུ་དད་པ་སྐྱོ་
ངལ་མེད་པའི་རྒྱུན་བསྲིང་བ་དཀའ་སྟེ། སྐྱེ་ཤིའི་སྡུག་བསྔལ་བསམ་ལ་
་བསམ་ལ་སྐྱོ་བ་བྱེད་
པའི་ཡིད་གདུལ། དྲུག་པ་ཉམས་སོད་བྱེད་པའི་བགེགས་ལ་འཛིན་རྟོག་མེད་པར་
ཐག་གཅད་པ་དཀའ་སྟེ། སྒྱུ་མར་ཤེས་པར་བྱས་ལ་རྣམ་རྟོག་ལྡང་བའི་ཡིད་གདུལ།
བདུན་པ་རྣམ་གསུམ་ལས་ལ་ཡིད་གཞུངས་ཤིང་ཡེངས་པ་མེད་པར་ཐང་ཆོད་པ་
དཀའ་སྟེ། ངང་བསྲིང་ལ་ཡེངས་བར་བྱེད་པའི་འདུ་བྱེད་གདུལ། བརྒྱད་པ་ཞི་
གནས་དང་ལྷག་མཐོང་གཉིས་ཆ་སྙོམས་གཅིག་གི་དབང་དུ་མི་གཏོང་བའི་ཚད་
བཟུང་བ་དཀའ་སྟེ། ཆ་སྙོམས་ལ་ཕྱོགས་ཞེན་གྱི་ཡིད་གདུལ། དགུ་པ་གོམས་
པ་ཅུང་ཐོབ་ནས་གཞན་ལས་དཔག་གོ་སྙམ་པའི་རྟོག་པ་མི་འབྱུང་བའི་དོན་ལ་
གནས་པ་དཀའ་སྟེ། ཞུམ་པ་བསྐྱེད་ལ་ཤེས་སོ་སྙམ་པའི་བློ་གདུལ་བར་བྱའོ།།
གཉིས་པ་ནི། གསེར་གྱི་ལུང་ནོན་ཆེ་བ་ལས། གང་ཞིག་ལས་འཕྲོ་དང་ལྡན་པ་
དེས་རང་གི་སེམས་ཉིད་བཙལ་བའི་ཐབས་ནི། སེམས་ཉིད་སྟོང་པར་བརྟག་ལ་
བཙལ་བ། སེམས་ཉིད་སྣང་བར་བརྟག་ལ་བཙལ་བ། སེམས་ཉིད་སྣང་ལ་རང་
བཞིན་མེད་པར་བརྟག་ལ་བཙལ་བ། སེམས་ཉིད་སྣང་སྟོང་མཐའ་ལས་འ
་་འདས་
པར་བརྟག་ལ་བཙལ་བ། སེམས་ཉིད་ཡོད་པར་བརྟག་ལ་བཙལ་བ། སེམས་
ཉིད་མེད་པར་བརྟག་ལ་བཙལ་བ། སེམས་ཉིད་གཉིས་ག་མ་ཡིན་པར་བརྟག་ལ་
བཙལ་བ། སེམས་ཉིད་གཞི་ལ་བརྟག་ལ་བཙལ་བ། སེམས་ཉིད་གཞི་སྟོར་བྲལ་
མེད་པས་བཙལ་མི་བཙལ་གཉིས་ཀྱི་ཐ་སྙད་མེད་པར་གཞག་པ་དང་དགུས་བཙལ་
བར་བྱའོ། །ཞེས་སེམས་ཉིད་མ་རྟོགས་པའི་དུས་ན་བཙལ་དུ་ཡང་ཡོད་པར་སྟོན་
ཏེ། དེའི་དང་པོ་ནི་ལུས་ཆ་ལུགས་ལྔ་ལྡན་དུ་བྱས་ལ་བསམ་དྲན་གྱི་རྩ་བ་རང་གི་
སེམས་འདི་དངོས་པོ་དང་མཚན་མ་ཅན་དུ་འདུག་གམ་མི་འདུག་ཁ་ནང་དུ་ལོག་



དབྱིངས་རིག་མཛོད། སྨད་ཆ།
ནས་བརྟགས་པས། དངོས་མཚན་དུ་མ་གྲུབ་པ་ནམ་མཁའ་ལྟ་བུ་ཅི་ཡང་མེད་པ་
རྟོགས་པ་ནི་གཞི་སྐྱེ་མེད་ཀྱི་སེམས་ཟིན་པའོ། །གཉིས་པ་ནི། ཅི་ཡང་མེད་པ་དེ་
ད་དེ་ལས་ཕྱིས་མེད་པར་བྱེད་དུ་འདུག་གམ་མི་འདུག །དེ་སྤང་བའམ་གཞོམ་དུ་
ཡོད་མེད་བརྟགས་པས་གཉེན་པོས་བཤིག་ཅིང་དགག་ཏུ་མ་བཏུབ་པའི་དྲན་
གསལ་གྱི་སྙིང་པོ་ཅན་གསལ་གསལ་ཧྲིག་ཧྲིག་ཁྱུག་ཁྱུག་ཏུ་བྱེད་པ་དེ་ནི་རང་
བཞིན་འགགས་མེད་ཀྱི་སེམས་ཟིན་པའོ། །གསུམ་པ་ནི། དེ་ལྟར་བརྟགས་པས་
སེམས་སྟོང་སྟེ་དངོས་མཚན་མ་གྲུབ། གསལ་ཏེ་བསྒྲིབས་པ་མེད་པའི་ཡེ་ཤེས་ཉིད་
ལ་ཉིད་ཤར། གསལ་སྟོང་གཉིས་ཀྱི་མཐའ་ལས་འདས་པས། འདི་ཞེས་མིང་འདོག་
ཏུ་མེད་པའི་དོན་ཉམས་སུ་མྱོང་བ་ནི་མཚན་ཉིད་གཉིས་མེད་ཀྱི་སེམས་ཟིན་པའོ།།
བཞི་པ་ནི། སྣང་བ་འདི་གདོད་ནས་མ་གྲུབ་སྟེ། ད་ལྟ་དངོས་སུ་སྣང་བ་འདི་ནི་
འཁྲུལ་པའི་སྣང་བ་ཡིན་ཞིང་ཡང་དག་དོན་ལ་མེད། དཔེར་ན་རྨི་ལམ་གྱི་རྫས་
བཞིན་ནོ། །གལ་ཏེ་བདེན་པ་གྲུབ་པ་ཡོད་ན་རྡུལ་ཕྲན་དུ་བསིལ་བས། ནམ་མཁའ་
ལ་ཐིམ་པའི་རྗེས་སུ་ཡོད་དགོས་ཀྱང་མེད་པའི་ཕྱིར་རོ། །དེ་ལྟར་བརྟགས་པས་
སྣང་ཡང་བདེན་མེད་སྒྱུ་མ་ལྟ་བུའི་ཉམས་ཤར་བ་ནི། རོལ་པ་འགགས་མེད་ཀྱི་
སེམས་ཟིན་པའོ། །ལྔ་པ་ནི། སེམས་འདི་མེད་ན་སྣང་བ་འདི་སུ་ལ་སྣང་སྣང་བའི་
མཁན་པོ་སུས་བྱེད། སྣང་བ་སུས་ཚོར། མིང་སུས་འདོག །དེ་ཀུན་སེམས་ཀྱིས་
བྱེད་པས་ཁོ་ཡོད། མེད་མ་མྱོང་། ཁོ་ཡོད་པས་ཐམས་ཅད་ཡོད་པ་ཡིན། ཁོ་མིན་
གཞན་དུ་གྱུར་པ་རྡུལ་ཙམ་ཡང་མེད། ས་ས་མིན། རྡོ་རྡོ་ཡིན། སྣང་བ་སྣང་བ་མིན།
སེམས་ཀྱི་འཁྲུལ་སྣང་ཡིན། དེ་ལྟར་རྟོགས་པ་ནི་ཀུན་བྱེད་རྒྱལ་པོའི་སེམས་ཟིན་
པའོ། །དྲུག་པ་ནི། སེམས་འདི་ཡོན་ན་དངོས་སུ་སྣང་རུང་བས་མི་སྣང་སྟེ། ཁོ་
ཡོད་མ་མྱོང་། སུས་མཐོང་མ་མྱོང་། ཡོད་ནས་མངོན་དུ་འབྱུང་བའི་དུས་མེད།



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དུས་གསུམ་དུ་མེད་པ་འདི་ཀ་རང་ཡིན། མེད་པའི་སྙིང་པོ་རིག་པ་ཡོད་པས།
ཡོད་མེད་གཉིས་ལས་འདས། མིང་ཚིག་ཡི་གེ་གང་གིས་མཚོན་ཀྱང་ཁོའི་ཐོག་
ཏུ་མི་ཕྱིན། ཕྱིན་པ་མེད། དེ་ལྟར་བརྟགས་པས་ལྐུགས་པས་བུ་རམ་གྱི་རོ་མྱོང་བ་
ལྟ་བུ་རྟོགས་ན་སྨྲ་བརྗོད་དང་བྲལ་བའི་སེམས་ཟིན་པའོ། །བདུན་པ་ནི། སེམས་
ཡོད་པ་བདེན་ཏེ་སྤང་ཐབས་དང་བྲལ། མེད་པ་བདེན་ཏེ་དངོས་པོར་མ་གྲུབ།
ཡོད་མེད་གཉིས་ག་བདེན་ཏེ་གཅིག་གིས་གཅིག་དགག་མི་བཏུབ། གཉིས་ག་མ་
ཡིན་པ་བདེན་ཏེ་ཡོད་མེད་གཉིས་གའི་མཐའ་ལས་འདས། དེ་ལྟར་བརྟགས་པས་
སྤྲོས་པའི་མཐའ་གཅིག་གིས་གཅིག་ཆོད་ནས་མཐའ་ཐམས་ཅད་དང་བྲལ་བ།
གང་དང་ཡང་ཐུན་མོང་མ་གྱུར་པའི་དོན་ཉམས་སུ་མྱོང་བ་ནི། སྤྲོས་མེད་མཐའ་
འདས་ཆེན་པོའི་སེམས་ཟིན་པའོ། །བརྒྱད་པ་ནི། འོ་ན་ཁྱོད་ཀྱི་སེམས་དེ་ལ་མིང་
ཅི་སྐད་ཟེར་བྱས་པས་བརྟགས་པས། སྔ་མ་ལས། མི་རྟོག་བརྟག་ཏུ་མེད་དེ་རྟོག་
པའི་སྤྱོད་ཡུལ་མིན། ཞེས་ཅིའང་རྟོག་ཏུ་མེད་པས་མིང་འདོག་ཏུ་ཟད། དཔེས་
མཚོན་པས་ཀྱང་མཚོན་མ་ནུས། འོ་ན་སླར་ལྡོག་སྟེ་ཁོ་རང་གིས་ཁོ་རང་ལ་ཅར་
ཐོག་ཏུ་དཔྱད་དང་དཔྱོད་པས་ཉམས་སུ་མྱོང་ཡང་མིང་དོན་འདི་ཞེས་བྱ་བ་མེད་
པར་རྟོགས་པ་ནི། དཔེ་མེད་བརྗོད་འདས་ཀྱི་སེམས་ཟིན་པའོ། །དགུ་པ་ནི།
སེམས་ཉིད་ལ་རང་བཞིན་མེད་པས་བཙལ་ཀྱང་རྙེད་པའི་རྒྱུ་མེད། མ་བཙལ་
ཀྱང་སྟོར་བྲལ་མེད། ཡེ་ནས་རང་ལ་ཡོད། རང་རང་དུ་ཡིན། རང་སྟོར་རྒྱུ་འདུག་
གམ། རང་གིས་རང་བཙལ་བས་རྙེད་སྲིད་དམ། དེ་བས་ན་སེམས་ཉིད་ལ་རང་
བཞིན་མེད་པས་བཙལ་མི་བཙལ་གྱི་ཐ་སྙད་མེད། དུས་གསུམ་དུ་རང་དང་
འབྲལ་མ་མྱོང་བ་ནི། སྔ་མ་ལས། མ་འོངས་མི་འགྲོ་ཡེ་ནས་དབྱིངས་ན་འདུག །
མ་སྟོར་མ་བྲལ་ཡེ་ནས་རང་ལ་ཡོད།། མ་བཙལ་མི་ཚོལ་བཙལ་བའི་ཐ་སྙད་མེད།།
6



དབྱིངས་རིག་མཛོད། སྨད་ཆ།
མི་འགྱུར་སྐུ་ལ་མ་བསྒྲིབས་ཡེ་ཤེས་ཤར།། བལྟས་པས་བདག་ཞལ་བདག་གིས་
མཐོང་པ་ལ།། གཞན་གྱི་མཐོང་བའི་རྒྱུ་ནི་ཅང་ཡང་མེད།། ཅེས་པས་སེམས་བཙལ་
མེད་ལྷུན་གྲུབ་ཏུ་རྟོགས་ན་རང་བྱུང་གི་སེམས་ཐིག་ལེ་ཉག་གཅིག་ཟིན་པས་དེའི་ངང་
མབཅོས་པར་སྐྱོང་བའོ། །གསུམ་པ་བཙའ་སྐྱོང་བྱེད་ཚུལ་ནི། སྔ་མ་ལས། སེམས་
དེ་ཇི་ལྟར་བཙའ་ཞེ་ན། འཇིག་རྟེན་གནས་སུ་བཙའ་ཐབས་དང་། འཇིག་རྟེན་ལས་
འདས་བཙའ་ཐབས་གཉིས།། འཇིག་རྟེན་གནས་སུ་བཙའ་ཐབས་ཡང་། སོ་སོའི་
གནས་སུ་བཙའ་བ་དང་། རི་དགོན་དག་ལ་བཙའ་བ་གཉིས།། ཞེས་འཇིག་རྟེན་
པའི་གནས་སུ་བཙའ་བ། འཇིག་རྟེན་ལས་འདས་པའི་བཙའ་ཐབས་སོ། །དང་
པོ་ལ་གཉིས་ཏེ། སོ་སོའི་གནས་སུ་བཙའ་བ། དབེན་གནས་སུ་བཙའ་བའོ། །དང་
པོ་ལ་གཉིས་ཏེ་རྩ་བ་ལྔ་དང་། ཡན་ལག་ལྔའོ། །དང་པོ་ནི། སེམས་མཉམ་པའི་
ངང་དུ་ཡོད་ཙ་ན། ཕ་རོལ་པོས་དུག་ལྔའི་ས་བོན་འདེབས་སུ་འོང་བ་ལ་བརྟེན་
ནས་རང་གི་དུག་ལྔའི་བག་ཆགས་བསླངས་ཏེ། ཞེ་སྡང་། འདོད་ཆགས། གཏི་
མུག །ང་རྒྱལ། ཕྲག་དོག་དང་ལྔ་སྤྱོད་ནས་ངན་སོང་དུ་སྐྱེ་བས། དེ་དག་གི་དབང་
དུ་མི་གཏོང་པར་རང་གི་ངོ་བོ་གཞི་རྩ་དང་བྲལ་བའི་ངང་དུ་གཞག་ལ་སེམས་བཙའ་
འོ། །གཉིས་པ་ནི། མཚན་མ། གཉེན་ཚན། རྟོག་དཔྱོད། བག་ཆགས་ངན་
པ། བྱུང་ཚོར་དང་ལྔའི་རྗེས་སུ་སེམས་མི་གཏོང་བར་བཙའ་ཞིང་བསྲུང་བ་སྟེ། ཅི་
ལྟར་བཙའ་བའི་ཚུལ་ནི། ཡང་སྔ་མ་ལས། མཚན་མའི་རྗེས་སུ་མི་གཏོང་སྟེ།
མཚན་མ་མེད་པ་ཉིད་དུ་ལུང་བརྣན་ཏེ་བཙའ་བོ། །མྱ་ངན་དང་གདུང་སེམས་ཀྱི་
རྗེས་སུ་མི་གཏོང་སྟེ། གཉེན་རྣམས་སྒྱུ་མར་ཤེས་པའི་ལུང་བརྣན་ཏེ་བཙའ་འོ། །
རྟོག་དཔྱོད་ཀྱི་རྗེས་སུ་མི་གཏོང་སྟེ། རྣམ་པར་མི་རྟོག་དཔྱོད་ལས་འདས་པའི་ལུང་
བརྣན་ཏེ་བཙའ་འོ། །བག་ཆགས་ཀྱི་རྗེས་སུ་མི་གཏོང་སྟེ། སྒོ་ལྔའི་དབང་པོ་ཀུན་
f



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཞི་ལ་ཁ་ནང་དུ་བསྟན་པའི་ལུང་བརྣན་ཏེ་བཙའ་འོ། །བྱུང་ཚོར་གྱི་རྗེས་སུ་མི་
གཏོང་སྟེ། བཟོད་པ་ཆེན་པོའི་ལུང་བརྣན་ཏེ་སེམས་བཙའ་འོ། །ཞེས་སོ། །དེ་
ལས་བག་ཆགས་ལ་བྱེ་བྲག་ཏུ་ཕྱེ་བས་བརྒྱད་ཡོད་དེ། དེ་ཉིད་ལས། ཡིད་རྗེས་རྒྱུ་
བའི་བག་ཆགས་དང་།། ཡིད་སྐྲུན་རྒྱུ་བའི་བག་ཆགས་དང་།། རྨི་ལམ་གྱི་ནི་བག་
ཆགས་དང་།། སྨྲ་བ་དག་གི་བག་ཆགས་དང་། རྟོག་དཔྱོད་ཀུན་འབྱུང་བག་ཆགས་
དང་།། དགའ་བདེ་བྱུང་ཚོར་བག་ཆགས་དང་།། གཡོ་འགུལ་རྩོལ་སེམས་བག་
ཆགས་དང་
། ཕྱིན་ཅི་ལོག་གི་བག་ཆགས་བརྒྱད།། ཅེས་ཡིད་རྗེས་སུ་རྒྱུ་བའི་བག་
ཆགས་ལ། འདོད་ཆགས་ཀྱི་རྗེས་སུ་རྒྱུ་བ་ནི། སྔར་ཕྱིན་པའི་ཡུལ། སྤྱོད་པའི་ནོར།
ཟོས་པའི་ཟས། གོན་པས་གོས། འཁྲིགས་པའི་འདོད་ཆགས་སྤྱོད་པ་དག་གི་རྗེས་
སུ་སླར་ཡང་སེམས་ཤོར་བའོ། །ཡིད་སྡུན་ལ་རྒྱུ་བ་ནི། སྔར་མ་ཕྱིན་པའི་ཡུལ་དུ་
ཕྱིན། སྔར་མ་སྤྱོད་པའི་ནོར་ཟས་ལ་སོགས་ལ་སྤྱོད་མནོ་བ་དང་། ཕྱིས་འོང་བའི་
རྟགས་རྫུན་དུ་སྨྲ་བའམ་ཡིད་ལ་མནོ་བའོ། །རྨི་ལམ་གྱི་བག་ཆགས་ནི། གཉིད་
ལམ་དུ་བདེ་སྡུག་གི་རྨི་ལམ་རྨི་བ་ལ་རྨི་ལམ་དུ་མ་ཤེས་པ་དེའི་རྗེས་སུ་སེམས་ཤོར་
ནས་བདེ་སྡུག་ལ་སོགས་ཉམས་སུ་མྱོང་བའམ། དངོས་སུ་རྨི་ལམ་ལེགས་ཉེས་ལ་
སོགས་པའི་རྗེས་སུ་སེམས་ཤོར་ནས་དེ་ལ་བདེན་པར་རྟོག་པའོ། །སྨྲ་བའི་བག་
ཆགས་ནི། སྔར་ལྕེ་བདེ་བའི་སྨྲས་པའི་ཚིག་གི་བག་ཆགས་ཀྱི་རྗེས་སུ་སེམས་ཤོར་
ནས་འཁོར་བའི་གཏམ་ལ་མངོན་པར་ཞེན་པའོ། །རྟོག་དཔྱོད་ཀྱི་བག་ཆགས་ནི།
དབང་པོ་ལྔ་ཡུལ་ལྔའི་རྗེས་སུ་འབྲང་ནས་ཐ་དད་པའི་སྣང་བ་ལ་བློས་རྟོག་ཅིང་
དཔྱོད་པའོ། །དགའ་བདེ་བྱུང་ཚོར་གྱི་བག་ཆགས་ནི། འདོད་ཆགས་ཀྱི་ཡུལ་
གང་ཡང་རུང་བའི་རྗེས་སུ་སེམས་ཤོར་ནས་དགའ་བདེ་ཡིད་ལ་བྱེད་ཅིང་དེ་ལ་ལོངས་
སྤྱོད་པར་འདོད་པའོ། །གཡོ་འགུལ་རྩོལ་སེམས་ཀྱི་བག་ཆགས་ནི། དཔེར་ན་ནམ་
8



དབྱིངས་རིག་མཛོད། སྨད་ཆ།
མཁའ་ལ་སྤྲིན་གཡོ་བ་ལྟར་ཡིད་གཡོས་པས། སེམས་ལ་རྩོལ་བ་ཞུགས། དེས་རྒྱུན་
མི་ཆད་པའི་བག་ཆགས་ཀྱི་ལུང་བཏགས་ཤིང་འབྱུང་བའོ། །ཕྱིན་ཅི་ལོག་གི་
བག་ཆགས་ནི། འཇིག་རྟེན་གྱི་ལྟ་བ་དང་། རྟག་དུ་མཚན་མ་ཤས་ཆེར་རྟོག་ཅིང་།
དོན་དམ་པ་ཅུང་ཟད་ཀྱང་ཡིད་ལ་མི་རྒྱུ་བའོ། །དེ་དག་གི་རྗེས་སུ་སེམས་མི་ཤོར་བ་
རྣམ་ཤེས་ནང་དུ་ལྡོག་ནས་ངོ་བོ་ཉིད་ཀྱི་དོན་ལ་མི་གཡོ་བར་སེམས་བཙའ་ཞིང་
བསྲུང་བའོ། །གཉིས་པ་དབེན་པའི་གནས་སུ་བཙའ་བ་ནི། ཡང་སྔ་མ་ལས།
རི་དགོན་ལ་བཙའ་བ་ནི། སོ་སོ་དང་ཁ་ལག་མ་འདྲེས་ན། ཉོན་མོངས་པའི་ཡུལ་
དང་ས་བོན་འདེབས་པ་མེད་པས་སེམས་གདུལ་ཞིང་བཙའ་བསླའོ། །དེ་བས་ན་
སོ་སོའི་གནས་ནས་འོང་བ་གང་དང་ཡང་ཁ་ལག་མ་ཕྲད་པར་བྱའོ། །ཞེས་སོ། །
གཉིས་པ་འཇིག་རྟེན་ལས་འདས་པའི་བཙའ་ཐབས་ནི། དེ་ཉིད་ལས། གཞི་མ་
བཅོས་པའི་ངང་ལ་རིག་པ་རྒྱུན་ཆགས་སུ་གསལ་ཐེབས་པར་བྱས་ལ། དེ་ལས་མི་
འདའ་བ་ནི་འཇིག་རྟེན་ལས་འདས་པའི་བཙའ་ཐབས་སོ། །ཞེས་སོ། །
དོན་གཉིས་པ་ཟིན་པ་བརྟན་པར་བྱེད་པ་ལ་གཉིས་ཏེ། ཐབས་རྣམ་པ་
ལྔས་དུག་ལྔའི་བག་ཆགས་གཞོམ་པ། མཚན་མའི་ཏིང་འཛིན་དགུས་སེམས་
ལས་རུང་དུ་བྱ་བའོ། །དང་པོ་ནི། ལུང་ནོན་ཆུང་བ་ལས། ཉོན་མོངས་པ་ལྔའི་
བག་ཆགས་ཀྱི་མཚན་མ་གཞོམ་པའི་ཐབས་ལ་རྣམ་པ་ལྔ་སྟེ། གང་ཞེ་ན། ཕྱག་རྒྱ་
ལྔ་ཡིས་གཞོམ་པ་དང་། སྙིང་པོ་ལྔ་ཡིས་གཞོམ་པ་དང་། ཏིང་ངེ་འཛིན་ལྔས་གཞོམ་
པ་དང་།། དགོངས་པ་ལྔ་ཡིས་གཞོམ་པ་དང་། ཡེ་ཤེས་ལྔ་ཡིས་གཞོམ་པའོ། །ཞེས་
དེ་ལས་དང་པོ་ཕྱག་རྒྱ་ལྔ་ནི། ཡང་དེ་ཉིད་ལས། རང་བཞིན་ཆ་ལུགས་ཀྱི་ཕྱག་རྒྱ་
ལྔ་ཡིས། ཤ་རུས་གཟུགས་ཀྱི་ཕུང་པོ་རྡོས་པ་ཅན་གྱི་མཚན་མ་འཇོམ་སྟེ། བདག་
སེམས་ཉིད་བསྒོམ་པའི་དུས་སུ། ལུས་ཀྱི་དབང་གིས་སེམས་མི་གཏང་སྟེ། བྱིང་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རྨུགས་སུ་མི་འགྱུར་བར་བྱ་བའི་ཕྱིར། ལུས་དྲང་པོར་བསྲང་། ཞབས་སྐྱིལ་ཀྲུངས་
བཅའ། ཕྱག་ཐལ་མོ་བསྣོལ། ལྗགས་ཞལ་གྱི་བར་སྣང་ལ་གཞག །སྤྱན་སྨིན་
མཚམས་སུ་སྡུས་པའོ། །ཞེས་པས། སེམས་ཅན་ཐམས་ཅད་ཀྱི་གཟུགས་ཀྱི་ཕུང་
པོ་ནི། འོད་ཀྱི་སྐུ་གསལ་ལ་རང་བཞིན་མེད་པར་བསམ་ལ། ཡུན་རིང་དུ་སྦྱངས་
པས་དེ་ཉིད་ལས། ཤ་རུས་གཟུགས་ཀྱི་ཕུང་པོའི་མཚན་མ་ཐམས་ཅད་མཚན་མ་
མེད་པ་ཉིད་དུ་བག་ཆགས་བཟང་པོའི་མཐུ་བརྟས་པར་འགྱུར་རོ། །ཞེས་སོ། །
གཉིས་པ་སྙིང་པོ་ལྔ་ནི། དེ་ཉིད་ལས། སེམས་ཉིད་དོན་གྱི་སྙིང་པོ་ལྔ་ཡིས། དྲོད་
འདུ་ཤེས་ཀྱི་ཕུང་པོ་རྡོས་པ་ཅན་གྱི་མཚན་མ་འཇོམ། ཞེས་པས། སྙིང་པོ་ལྔ་ནི།
དེ་ཉིད་ལས། ཨཱ་ཨ་དཀར་ས་ལེ་འོད་ཨེ་ཧ་ཧི་ཕྱོད་ཕུར་ས་ལེ་ཧ་ལོ་སེང་། ཞེས།
སེམས་རང་བྱུང་གཞུག་མ་ཉིད་ཀྱི་སྙིང་པོ་དེས། འདུ་ཤེས་ལྷག་མཐོང་རྣམ་རྟོག་
ཏུ་འཕྲོ་བའི་མཚན་མ་ཐམས་ཅད་འཇོམ་པའོ། །ཨ་ཨཾ་དེ་དུ་མ་ས་ནན། བི་ཤ་ར་
ཨ་ས་མེ་སྭཱཧཱ། ཞེས། རང་བྱུང་གི་སེམས་ཡེ་ཤེས་ལྔ་དང་ལྡན་པའི་སྙིང་པོ་དེས།
འདུ་ཤེས་ཞི་གནས་རྒྱན་དུ་བྱིང་ནས་རྒྱ་ཆུང་བའི་མཚན་མ་ཐམས་ཅད་འཇོམ་
པའོ། ཨ་ཧཱུཾ་སད་ས་ལེ་ལྷང་ངེ་ལྷན་ནེ་ལྷམ་མེ་སང་ངེ་སྭཱཧཱ། ཞེས། སེམས་ཉིད་སྐུ་
གསུང་ཐུགས་ཡོན་ཏན་ཕྲིན་ལས་ལྔ་དང་ལྡན་པའི་སྙིང་པོ་དེས། འདུ་ཤེས་མངོན་
པར་ཞེན་པའི་མཚན་མ་ཐམས་ཅད་འཇོམ་པའོ། །ཨ་ཡཾ་རམ་མཾ་ཁཾ་ཧཱུྃ་རི་ཏི་གར་
མ་ལ་ཧོ་སྭཱཧཱ། ཞེས་སེམས་འབྱུང་བ་ལྔ་དང་ལྡན་པའི་སྙིང་པོ་དེས། འདུ་ཤེས་
ཕྱར་ (ཕྱི) ལ་གཡང་ ( གཡེང་)བའི་མཚན་མ་ཐམས་ཅད་འཇོམ་པའོ། །ཨ་ཛ་
ཡ་མུ་ཡེ་ཧ་ཧི་ཤ་ཏ་སྭཱཧཱ། སེམས་ཟག་མེད་ཀྱི་ཕུང་པོ་ལྔ་དང་ལྡན་པའི་སྙིང་པོ་
དེས། འདུ་ཤེས་ཚད་ལས་འདས་པའི་མཚན་མ་ཐམས་ཅད་འཇོམ་པའོ། །དེའང་སྔ་མ་
ལས། དྲོད་འདུ་ཤེས་ཀྱི་ཕུང་པོ་ལས་མཚན་མ་ཅི་བྱུང་ཡང་རུང་སྟེ། སེམས་སུ་
(
10



དབྱིངས་རིག་མཛོད། སྨད་ཆ།
གསལ་ལ་སེམས་ཉིད་མཚན་མ་དང་དངོས་པོར་ཡེ་ནས་མི་གནས་པར་ལུང་བརྣན་
ལ་བསྒོམ་མོ། །ཞེས་སོ། །དེ་ལ་ཡང་ལུས་སྦྱངས་དང་བཅས་པས་གྲངས་སུ་བཅད་
ལ་ཡུན་རིང་དུ་འབད་དོ། །གསུམ་པ་ཏིང་འཛིན་ལྔ་ནི། དེ་ཉིད་ལས། ཏིང་ངེ་
འཛིན་ལྔ་ཡིས་དབུགས་འདུ་བྱེད་ཀྱི་ཕུང་པོ་རྡོས་པ་ཅན་གྱི་མཚན་མ་ཐམས་ཅད་
འཇོམ། ཞེས། སེམས་ཉིད་རྣམ་པར་ཅིའང་མི་རྟོག་པའི་ངང་དུ་བཞག་པ་ནི།
ཅི་ཡང་མ་ཡིན་པའི་ཏིང་ངེ་འཛིན་ཞེས་བྱ་སྟེ། ཡུལ་སོ་སོར་ངེས་པའི་འདུ་བྱེད་
ལས་འབྱུང་བའི་མཚན་མ་འཇོམ་པའོ། །དེ་ཉིད་གསལ་ལ་མ་གཡོས་པའི་ངང་
ལས་མ་བཅོས་པར་བསྒོམ་པ་ནི། དེ་བཞིན་ཉིད་ཀྱི་ཏིང་ངེ་འཛིན་ཞེས་བྱ་སྟེ།
གཞན་དུ་འགྱུར་བའི་འདུ་བྱེད་ལས་འབྱུང་བའི་མཚན་མ་འཛོམ་པའོ། །དེའི་
ངང་ནས་ཨ དཀར་པོ་ལ་སེམས་བཟུང་སྟེ། སྣང་བ་ཐམས་ཅད་སེམས་སུ་སྣང་
བའི་ལུང་བརྣོན་ལ་བསྒོམ་པ་ནི། ཀུན་ཏུ་སྣང་གི་ཏིང་ངེ་འཛིན་ཞེས་བྱ་སྟེ། ཀུན་
ཏུའགྲོ་བའི་འདུ་བྱེད་ལས་འབྱུང་བའི་མཚན་མ་འཛོམ་པའོ། །ཨ་ལས་འོད་དང་ཡིག་
འབྲུ་སྤྲོ་བསྡུས་སེམས་ཀྱི་ངང་ཉིད་གསལ་བར་བྱེད་པ་ནི། རྒྱུ་ཡི་ཏིང་ངེ་འཛིན་ཞེས་བྱ་
སྟེ། ཉོན་མོངས་པའི་འདུ་བྱེད་ལས་འབྱུང་བའི་མཚན་མ་འཇོམ་པའོ། །དེ་ལས་
སེམས་ཀྱི་ངང་ཉིད་ཡེ་ཤེས་ཆེན་པོ་ཁྱབ་བརྡལ་དུ་གནས་པས། གང་ཡང་བཙལ་
མེད་ལྷུན་གྲུབ་ཉིད་ལས་མ་གཡོས་པ་ནི། ཡོངས་སུ་རྫོགས་པའི་ཏིང་ངེ་འཛིན་ཞེས་
བྱ་སྟེ། ཉེ་བའི་ཉོན་མོངས་པ་ལས་འབྱུང་བའི་མཚན་མ་ཐམས་ཅད་འཇོམ་པའོ། །
བཞི་པ་དགོངས་པ་ལྔ་ནི། སྔ་མ་ལས། དགོངས་པ་ཟབ་མོ་ལྔ་ཡིས་ཁྲག་ཚོར་བའི་
ཕུང་པོ་རྡོས་པ་ཅན་ལས་འབྱུང་བའི་མཚན་མ་འཇོམ། ཞེས་ལྟ་བ་ཁྱུང་ཆེན་གྱི་
དགོངས་པ་ཞེས་བྱ་བ། སེམས་ཉིད་ཡེ་ནས་སྟོང་ཞིང་བདག་མེད་པས། བྱུང་
ཚོར་ཐམས་ཅད་ལ་ཉམ་ང་མེད་པར་བསྒོམས་པས། བྱུང་ཚོར་གྱི་རྣམ་པར་རྟོག་པའི་
1



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མཚན་མ་ཐམས་ཅད་འཇོམ་པའོ། །སེང་གེ་མཆོང་སྟབས་ཀྱི་དགོངས་པ་ཞེས་བྱ་
བ། སེམས་ཉིད་ཡེ་ནས་སྟོབས་ཆེན་ཤུགས་དང་ལྡན་པས། ཉོན་མོངས་པ་ཐམས་
ཅད་ཟིལ་གྱིས་གནོན་ཏེ། ཚོར་བ་སྡུག་བསྔལ་ལས་འབྱུང་བའི་མཚན་མ་ཐམས་
ཅད་འཇོམ་པའོ། །ངང་མོ་འགྲོས་ཀྱི་དགོངས་པ་ཞེས་བྱ་བ། སེམས་ཉིད་ཡེ་ནས་
ཡེ་ཤེས་ཆེན་པོ་དང་ལྡན་པས། སེམས་དབྱིངས་ན་འཕྱོ་ཞིང་གཤེགས་ཀྱང་ཉམ་
ང་བ་མེད་ཅིང་། ཚོར་བ་བདེ་བ་ལས་འབྱུང་བའི་མཚན་མ་ཐམས་ཅད་འཇོམ་
པའོ། །ཁུ་བྱུག་གསུང་གི་དགོངས་པ་ཞེས་བྱ་བ། སེམས་ཉིད་ཀྱི་གསུང་གིས་སེམས་
ཉིད་སྤྲོ་བར་བྱེད་ཅིང་། ངེས་པའི་དོན་ཟབ་མོ་རྟོགས་པས། ཚོར་བ་བཏང་སྙོམས་
ལས་འབྱུང་བའི་མཚན་མ་ཐམས་ཅད་འཇོམ་པའོ། །རུས་སྦལ་བསྐུམ་ཐབས་ཀྱི་
དགོངས་པ་ཞེས་བྱ་བ། སེམས་ཉིད་ཡེ་ནས་གཡོ་བ་མེད་ཅིང་མ་བཅོས་པར་གནས་
པས། རེག་པ་དང་རྐྱེན་ཀྱི་ཚོར་བ་ལས་འབྱུང་བའི་མཚན་མ་ཐམས་ཅད་འཇོམ་པའོ།
ལྔ་པ་ཡེ་ཤེས་ལྔ་ནི། གསལ་ལ་མ་གཡོས་པའི་ཡེ་ཤེས་ཆེན་པོ་ལྔ་ཡིས། ཡིད་རྣམ་
པར་ཤེས་པའི་ཕུང་པོ་རྡོས་པ་ཅན་ལས་འབྱུང་བའི་མཚན་མ་ཐམས་ཅད་འཇོམ་
པའོ། །ཞེས། སྟོང་པ་ཉིད་ཀྱི་ཡེ་ཤེས་ཞེས་བྱ་བ། འདི་ལྟར་གྱི་སྣང་བ་ཐམས་ཅད་
ཚིག་ཙམ་མ་ཡིན་པར་ཡེ་ནས་སྟོང་ཞིང་བདག་མེད་པར་རྟོགས་པའོ། །མེ་ལོང་ལྟ་
བུའི་ཡེ་ཤེས་ཞེས་བྱ་བ། སྟོང་པའི་དོན་དེ་སུས་ཀྱང་མ་བསླབ་པ་རང་གིས་ཡེ་ནས་
ས་ལེར་གསལ་བར་རྟོགས་ཤིང་། གསལ་ལོ་བའི་རྟོག་པ་ལས་ཀྱང་འདས་ཏེ། གསལ་
ལ་རྟོག་པ་མེད་པའི་ངང་དུ་གནས་པའོ། །སོ་སོར་རྟོགས་པའི་ཡེ་ཤེས་ཞེས་བྱ་བ།
དེའི་ངང་དུ་བོན་སྤྱི་དང་རང་གི་མཚན་ཉིད་མ་འདྲེས་པར་སོ་སོར་ཡང་དག་པར་
རྟོགས་པའོ། །མཉམ་པ་ཉིད་ཀྱི་ཡེ་ཤེས་ཞེས་བྱ་བ། དེ་ལྟར་སྣང་བ་ཐམས་ཅད་
སེམས་ཉིད་ཐིག་ལེ་ཉག་གཅིག་གི་དབྱིངས་སུ་མི་མཉམ་པ་མེད་ཅིང་དབྱེ་རུ་མེད་
32



དབྱིངས་རིག་མཛོད། སྨད་ཆ།
པར་རྟོགས་པའོ། །བྱ་བ་ནན་ཏན་གྱི་ཡེ་ཤེས་ཞེས་བྱ་བ། སེམས་ཉིད་གང་ལའང་
ཐོགས་པ་མེད་པའི་སྟོབས་དང་ལྡན་པས། བདག་གི་དོན་ནི་བཙལ་བ་མེད་པར་
ལྷུན་གྱིས་གྲུབ་ཅིང་། གཞན་གྱི་དོན་བྱས་པ་མེད་པར་མཐར་ཕྱིན་པར་བྱེད་པའི་
དོན་རྟོགས་པའོ། །ཡེ་ཤེས་ལྔའི་དོན་རྟོགས་པས་སྒོ་ལྔའི་རྣམ་ཤེས་ཡུལ་དང་ཡུལ་
ཅན་གྱི་བག་ཆགས་དང་མཚན་མ་ཐམས་ཅད་འཇོམ་པའོ། །གཉིས་པ་མཚན་མའི་
ཏིང་ངེ་འཛིན་དགུས་སེམས་ལས་རུང་དུ་བྱ་བ་ནི། སེམས་བརྟན་པ་མི་ཐོབ་ཅིང་
གཅིག་ཏུ་མི་གནས་པ་ནི་བག་ཆགས་སྣ་ཚོགས་པའི་ཀུན་གཞིའི་ལས་ཀྱིས་བྱས་ཏེ་
བག་ཆགས་དེ་དག་པར་བྱེད་པ་ལ་ཏིང་ངེ་འཛིན་ལས་སུ་རུང་དགོས་ཏེ། སྔ་མ་
ལས། ཚེ་རབས་ཐོག་མ་མེད་པ་ནས་བག་ཆགས་ཀྱི་མཐུ་ཆེ་བ་བསམ་གྱིས་མི་ཁྱབ་
པ་ཡིད་ལ་བརྟས་པའི་དབང་གིས། བག་ཆགས་ཀྱི་རང་བཞིན་མཚན་མར་བྱུང་
མཚན་མའི་འབྱུང་འཇུག་བསམ་གྱིས་མི་ཁྱབ་པ། གཅིག་མི་སྣང་ཙ་ན་གཅིག་
འབྱུང་སྟེ། དེ་ལ་ཟད་པའི་དུས་ནི་ཏིང་ངེ་འཛིན་ལས་སུ་མ་རུང་གི་བར་དུ་མེད་དོ།
དེ་ལ་མཚན་མ་དེ་དག་ཐམས་ཅད་ནི། མཚན་མའི་རྫས་དགུ་ལ་བསྡུས་ཏེ་
ལས་སུ་རུང་བའི་རྟགས་དབྱུང་ངོ་། །ཞེས་སོ།། དེའང་མཚན་མའི་རྫས་དགུ་ནི་
འཕྲུལ་གྱི་ལྡེ་མིག་ལས། ཡི་གེའི་མཚན་མ་གསུམ་གྱིས་ཡིད་མི་རྒོད་བཙོན་དུ་བཟུང་།
རྫས་ཀྱི་མཚན་མ་གསུམ་གྱིས་བློ་དམུ་རྒོད་གཡུང་དུ་གདུལ། སེམས་ཅན་གྱི་མཚན་
མ་གསུམ་གྱིས་ཉོན་མོངས་པའི་ཁྱི་རྒོད་གཏུན་ལ་གདགས་པའོ། །ཞེས། དེ་ལས་
དང་པོ་ཡི་གེའི་མཚན་མ་གསུམ་གྱིས་ཡིད་མི་རྒོད་བཙོན་དུ་བཟུང་བ་ནི། དེ་
ཉིད་ལས། གང་ཞིག་དོན་བསྒོམ་པར་འཚལ་བའི་སྐྱེས་བུ་ཡིས། ཡི་གེའི་མཚན་
མ་གསུམ་ལ་བརྟེན་ནས་ཡིད་ལ་ཁའི་མི་རྒོད་འདྲ་བ་བཟུང་སྟེ། ཨཱ དཀར་པོ་
གཅིག་བཻཌཱུརྱ་མཐིང་གའི་ཤོག་ཤོག་ལ་བྲིས་ལ་མདུན་དུ་བཙུག །དེ་ལ་ཤེས་པ་
13



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཟིར་ལ་སྣང་བར་འདྲེས་སུ་གཞུག །དེ་ཉམས་སུ་ཤར་བ་བྱུང་ན་རྫས་ཀྱི་ཡི་གེ་
དེ་སྤངས་ལ། དེ་ཁོ་ན་འདྲ་བ་གཅིག་སྨིན་མཚམས་སུ་ཁྲུ་གང་གཅལ་བར་བསྒོམ།
དེ་ལྟར་བསྒོམ་པའི་ཨ༔ གསལ་ལ་རྣམ་རྟོག་གཞན་མ་བྱུང་ན་སེམས་ཀྱིས་ཡིད་ཟིན་
པའོ། །དེ་ལས་སུ་རུང་བ་དང་། ཨ༔ དེ་རྒྱུན་བཞི་དང་ལྡན་པའི་ༀ་དུ་གསལ་ཏེ།
རང་གི་སྙིང་ག་ན་འོད་སྣ་ཚོགས་ཀྱི་དཀྱིལ་ན་གསལ་བར་བསྒོམ། མི་གསལ་ན་རྫས་
དེ་ལྟ་བུ་ལ་འདྲིས་པར་བྱས་ལ་བསྒོམ་ལ། དེ་ཡང་མི་འགུལ་བརྟན་པ་ན་འོད་
འགལ་མེ་ལྟར་འཁོར་བ་བསྒོམ་མོ། །དེ་ལས་སུ་རུང་བ་དང་། ཧཱུཾ་སེར་པོ་གསེར་
བཙོ་མའི་མདོག་ལྟ་བུ་གཅིག་རང་གི་ལྕེ་སྟེངས་སུ་བསྒོམ་མོ། །དེ་ལས་སུ་རུང་པར་
བྱའོ། །ཞེས་སོ། །དེ་ཡང་ལུང་ནོན་ལས། ཞག་གསུམ་དྲོས་བཞི་ན་ཨ༔ འི་ཏིང་ངེ་
འཛིན་དེ་ལས་སུ་རུང་སྟེ་འོང་ངོ་། །ཞེས། ཏིང་འཛིན་འོག་མ་གཉིས་ཀྱང་ཞག་
གསུམ་རེས་ལས་སུ་རུང་བར་བཤད་དོ། །གཉིས་པ་རྫས་ཀྱི་མཚན་མ་གསུམ་གྱི་
སེམས་ཀྱིས་ཡིད་གདུལ་བ་ནི། འཕྲུལ་ལྡེ་ལས། བདག་གི་མདུན་གྱི་བར་སྣང་ལ།
གསེར་གྱི་བུམ་པ་ཁྲུ་གང་བསམ། ཡང་པས་
པས་གནམ་དུ་འཕར་ལ་ཉེ། ལྕི་བས་ས་ལ་
ལྷུང་ལ་ཉེ། དེ་ལ་ཤེས་པ་གཏད་པས། བསྒོམས་ཀྱང་བུམ་པ་གསལ་ལ། མ་
བསྒོམས་ཀྱང་ཡུལ་མི་འགྱུར་ན་བུམ་པ་ལས་
ས་སུ་རུང་བ་ཡིན་ནོ། །དེ་ནས་དེ་ལ་བོགས་
དབྱུང་བའི་རྫས་ནི། བུམ་པ་དེའི་མགུལ་ལ་འོད་ཀྱི་འཁོར་ལོ་རྩིབས་བརྒྱུད་པ་གཅིག་
གཡས་སུ་འཁོར་བར་བསྒོམས་པས། བུམ་པ་གཡས་སུ་ཡོག རང་གཡོན་དུ་ཡོ་བ་སྙམ་
བྱེད་ན། འཁོར་ལོ་གཡོན་དུ་འཁོར་བར་བསྒོམས་པས། རང་གཡས་སུ་ཡོ། བུམ་
པ་གཡོན་དུ་ཡོ་སྙམ་བྱེད་ན། འཁོར་ལོ་རང་སར་བཞག་ལ་སེམས་མཉམ་པར་གཞག་
གོ །དེ་ལ་བདེ་ན་རྒྱུན་གདགས། མ་བདེ་ན་གུ་སོས་གློད་དོ། །ཡང་དེའི་རྗེས་ལ་
བུམ་པའི་ནང་ནས་རིན་པོ་ཆེའི་ལྗོན་ཤིང་ཁྲུ་གང་པ་གཅིག་སྐྱེས་ཏེ། དེའི་ལོ་མ་



དབྱིངས་རིག་མཛོད། སྨད་ཆ།
དར། མེ་ཏོག་འོད། འབྲས་བུ་ཤེལ། ཁུ་བ་དངུལ་ཞུན་འདུག་པར་བསྒོམས་ལ་
ཤེས་པ་འདྲེས་སུ་གཞུག་གོ །དེ་ལས་སུ་རུང་བ་དང་། ཡང་འཁོར་ལོའི་མུ་ཁྱུད་
ལ་རླུང་གི་བ་དན་མཐོ་གང་པ་བརྒྱད་བསྒོམས་ཏེ། དྲག་ཏུ་བསྐོར་བའི་ཤུགས་
ལས་། ལོ་མ་པ་ར་ར། མེ་ཏོག་པུ་རུ་རུ། འབྲས་བུ་སི་ལི་ལི། ཁུ་བ་ཤ་ར་ར་བསྒོམས་
པས། དེ་གསལ་ན་རྒྱུན་གདགས། མི་གསལ་ན་གུ་སོས་གློད་དོ། །དེ་ལྟར་ཡང་ཡང་
བསྒོམས་པས་སེམས་རང་སོ་ན་གནས་པ་དང་། ལུས་འདར་བའམ་སྦྲིད་པ་དང་།
ཁ་སྣབས་དང་མཆིལ་མ་བྱུང་བ་མ་ཚོར་ན། སེམས་སྐྱེས་བུ་ཡང་རྩལ་ཅན་དང་
འདྲ་བས། ཡིད་རྟ་དམུ་རྒོད་དང་འདྲ་བ་ཐུལ་བ་ཡིན་ནོ། །ཞེས་སོ། །གསུམ་པ་སེམས་
ཅན་གྱི་མཚན་མ་གསུམ་གྱིས་ཉོན་མོངས་པའི་ཁྱི་རྒོད་གཏུན་ལ་གདགས་པ་ནི།
སྔ་མ་ལས། བདག་གི་མདུན་དུ་དུང་གི་སེང་ཆུང་ཕྱི་བ་ཙམ་པ་གཅིག །ཉི་ཟེར་གྱི་
ཉག་ཐག་གིས་བཏགས་པ། སེང་ཆུང་གནམ་དུ་མཆོང་ཡང་མཆོང་། ཟེར་ཐག་
ས་ལ་འཐེན་ཡང་འཐེན། དེ་གསལ་ན་ངང་གདགས། མི་གསལ་ན་གུ་སོས་གློད་
དོ། །དེ་ནས་ཡང་གོང་བཞིན་བྱའོ། །དེ་ལས་སུ་རུང་ནས་བརྟན་ཙ་ན། སེང་ཆུང་
དེ་ལ་ཡིད་ཀྱི་ཁྱེའུ་ཆུང་གཡུའི་ཟུར་ཕུད་ཅན་གཅིག་ཞོན་ཏེ། སེང་གེ་མཆོང་ན་སྲབ་
འཐེན། བསྡོད་ན་ལྕགས་བྲབ་པ་གཅིག །སིག་སིག་སྒོར་སྒོར་འདུག་པར་བསྒོམ་མོ།།
དེ་གསལ་ན་ངང་གདགས། མི་གསལ་ན་གུ་སོས་གློད་དོ། །ཡང་གོང་བཞིན་བྱའོ།།
དེ་ལས་སུ་རུང་བ་དང་། ཁྱེའུ་ཆུང་དེའི་ཕྲག་པ་གཡས་གཡོན་ལ། གསེར་གྱི་བྱེའུ་
དང་། གཡུའི་བྱེའུ་གཉིས། དར་ཐག་རྣལ་གྱིས་བཏགས་ཏེ། གནམ་ལ་སྤ་ར་ར།
ས་ལ་སྒ་རི་རི། འོག་ན་འདུག་པ་གཉིས་ཀྱང་སྔ་བཞིན་དུ་བསམ་པས། དེ་གསལ་ན་
ངང་གདགས། མི་གསལ་ན་གུ་སོས་གློད་ལ་གོང་བཞིན་བྱའོ། །དེ་ལྟར་བསྒོམས་པས་
གསལ་ལ། མ་བསྒོམས་ཀྱང་རྣམ་རྟོག་གཞན་གྱི་བར་མ་ཆོད་པ་ནི་ལས་སུ་རུང་
19



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བའོ། །ཞེས་སོ། །དེ་ནས་མཚན་མའི་ཏིང་འཛིན་ལ་སོས་གློད་ལ་མཉམ་པའི་ངང་
སྐྱོང་བས། སེམས་ལ་དལ་བ་ཐོབ་པ། དབང་པོ་ཡུལ་རྗེས་སུ་མི་འབྲེང་བ། ལུས་
ངལ་བ་སོས་པ་སྙམ་བྱེད་པ་བྱུང་ན། དེའི་དང་པོ་ཉོན་མོངས་མི་རྒོད་བཙོན་དུ་
ཟིན་པ། གཉིས་པ་ཡིད་རྟ་རྒོད་གཡུང་དུ་ཕེབས་པ། གསུམ་པ་རྣམ་ཤེས་ཁྱི་རྒོད་
གཏུན་ལ་ཐོགས་པའི་རྟགས་ཏེ། ཉོན་མོངས་ཀྱི་ཡིད་ཟིན་པས་ཡུལ་ལ་བདག་ཏུ་
མི་འཛིན། ཡིད་ཀྱི་རྣམ་ཤེས་ཐུལ་བས་འདོད་ཡོན་ལ་བྱེ་བྲག་མི་འབྱེད། རྣམ་
ཤེས་རྣལ་དུ་ཕེབས་པས་སེམས་ལ་བག་ཆགས་མི་གསོག་སྟེ། སེམས་རང་ས་ན་གནས་
ཏེ་ཏིང་ངེ་འཛིན་ལས་སུ་རུང་བའོ། །
གསུམ་པ་བརྟན་པ་ལམ་དུ་འཁྱེར་བ་ལ་གསུམ་སྟེ། གཞག་ཐབས་ཀྱི་མན་
ངག །ལོག་པ་བཟློག་པ། ཡེ་ཤེས་ངང་ལ་གནས་པའོ། །དང་པོ་ལ་གཉིས་ཏེ། རྣལ་
མ་དང་། ལྡོག་པའོ། །དང་པོ་ནི་ཀུན་ཏུ་བཟང་པོ་མཉམ་པ་ཉིད་ཀྱི་རྒྱུད་ལས།
རིག་པ་བྱང་ཆུབ་སེམས་འདི་ནི། ཡིན་ཐོག་མཚོན་པའི་མན་ངག་གསུམ། མཚོན་ཐོག་
གོ་བའི་མན་ངག་བཞི།། གོ་ཐོག་གཞག་པའི་མན་ངག་གསུམ།། བཞག་ཐོག་གྲོལ་
བའི་རྟགས་བཞི་དང་། ལྡན་ན་མ་ནོར་ལམ་དུ་འདོད།། ཅེས། བྱང་ཆུབ་ཀྱི་སེམས་
ཡིན་ཐོག་ཏུ་མ་མཚོན་ན་གཞི་ལོག་པར་འགྲོ། མཚོན་ཐོག་ཏུ་མ་གོ་ན་ལམ་ལོག་
པར་འགྲོ། གོ་ཐོག་ཏུ་མ་གཞག་ན་འབྲས་བུ་ལོག་པར་འགྲོ་སྟེ། གྲོལ་བའི་རྟགས་
མི་འབྱུང་ངོ། །དེ་བས་ན་ཡིན་ཐོག་ཏུ་མཚོན་པའི་མན་ངག་གསུམ་ནི། བླ་མའི་
བཀའ་དང་། བདེ་བར་གཤེགས་པའི་ལུང་དང༌། རང་གི་རིགས་པ་ཚད་མ་དང་
གསུམ་གྱིས་མཚོན་ན་མ་ནོར་བའི་ཐོག་ཏུ་མཚོན་ནུས་པའོ། །མཚོན་ཐོག་ཏུ་གོ་
བའི་མན་ངག་བཞི་ནི། དེ་ལྟར་མཚོན་པས་བྱང་ཆུབ་སེམས་འདི། མཐའ་གར་
ཡང་མ་ལྷུང་། རྒྱ་གར་ཡང་མ་ཆད། དོན་གང་ཡང་མ་ངེས། ཕྱོགས་གང་དུའང་
6



དབྱིངས་རིག་མཛོད། སྨད་ཆ།
མ་ལྷུང་བར་གོ་བའོ། །གོ་ཐོག་ཏུ་གཞག་པའི་མན་ངག་གསུམ་ནི། དེ་ལྟར་གོ་བའི་
ཐོག་ཏུ་སྣང་བ་རང་གྲོལ་དུ་གཞག །ཤེས་པ་འཛིན་མེད་དུ་གཞག །གསལ་སྟོང་
མ་བུ་ཕྲད་པར་གཞག་པའོ། །ཡང་ན་གཞི་མ་བཅོས་པར་གཞག །རིག་པ་མ་
བསླད་པར་གཞག །རྩལ་འགྱུ་དྲན་བསམ་འདས་ཆེན་པོར་གཞག་གོ །གཟེར་བུ་
ལས། གཞག་ཐབས་གསུམ་གྱིས་རིག་པའི་རང་ས་བཟུང་། ཞེས་པའི་དོན་ཀྱང་
དེའོ། །ཡང་ན་འཕྲུལ་ལྡེ་ལས། གློད་བཀྲོལ་བཤིག་ལ་མ་བཅོས་བཞག །ཅེས་པའི་
དོན། ཤེས་རབ་ཡུམ་གྱི་སྒྲོན་མ་ལས། འཁྲུལ་པའི་རྟོག་པ་རང་སངས་བཤིག་ལ་
གཞག །ཞེན་པའི་མདུད་པ་རང་གྲོལ་བཀྲོལ་ལ་གཞག །འདུ་བྱེད་བྱ་རྩོལ་རང་
ཤུགས་གློད་ལ་གཞག །ཅེས་སོ། །དེ་ལྟར་གཞག་པས་བཞག་ཐོག་ཏུ་གྲོལ་བའི་རྟགས་
བཞི་ནི། ཕྱིའི་བཞི། ནང་གི་བཞི་ལས། ཕྱིའི་བཞི་ནི། གླེན་པ་དང་འདྲ་སྟེ་རང་རྒྱུད་
མ་བཅོས་པ། བུ་ཆུང་དང་འདྲ་སྟེ་ངོས་བཟུང་མེད་པ། སྨྱོན་པ་དང་འདྲ་སྟེ་ངེས་པ་
མེད་པ། རི་དྭགས་དང་འདྲ་སྟེ་རི་ཁར་འགྲིམ་པ་དང་བཞིའོ། །ནང་གི་བཞི་ནི།
རང་ཕྱོགས་ལ་མི་ཆགས་པ། གཞན་ཕྱོགས་ལ་མི་ལྡང་བ། ཕུང་ཁམས་ཆ་བསྙམས་པ།
ནད་རང་ཞི་ལ་སོང་བ་དང་བཞིའོ། །གཉིས་པ་ལྡོག་པ་ནི། དེ་ལས་ལྡོག་པའི་བོན་
དགུ་ཡོད་དེ། གང་ཞེ་ན། ལྷུག་པ་ལས།
སེམས་ལས་
པས་རྣམ་རྟོག་བསླང་ན་ཕུང་།
བཅོས་ན་འཆལ། འདུ་བྱེད་ལ་གཡེང་ན་ནོར། བྱིང་རྨུགས་སུ་སོང་ན་འཁྲུལ།
ངའོ་སྙམ་སེམས་སྐྱེས་ན་མེད། རྟོགས་སོ་སྙམ་ན་ལྟུང་། དམིགས་ན་སྟོང་། བཙལ་ན་
སྟོར། བགྲོད་ན་འཁྱམས། ཞེས་སོ། །དེ་བས་ན་ཡང་དེ་ཉིད་ལས། བག་ཆགས་ཀྱི་
རྗེས་སུ་མི་འབྲེང། མཚན་མའི་རྩེད་མི་གཅད། འཁྲུལ་པའི་བློ་མི་དབྱུང་། སེམས་ལ་
རྩོལ་བ་མི་གཞུག །དགོངས་པ་ལ་གཟའ་གཏད་མི་འཆའ། བྱུང་ཚོར་ལ་རྣམ་རྟོག་
མི་བསླང༌། ཏིང་ངེ་འཛིན་ལ་བཏང་སྙོམས་མི་བྱ། ཅེས་དང་། ལྷུག་པ་ལས།



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སེམས་མ་བཅོས་ན་གསལ། ཆུ་མ་རྙོག་ན་དྭངས། དགོངས་པ་མ་གཡོས་ན་འགྲུབ།
འབྲས་བུ་མ་དམིགས་ན་རྙེད། ཅེས་སོ། །གཉིས་པ་ལོག་པ་བཟློག་པ་ལ་གསུམ་སྟེ།
མཚོན་པའི་ཚིག །བཤད་པའི་བོན། བསྒོམ་པའི་དོན་ལོག་པ་སྟེ་དགུ་གསུམ་ཉི་ཤུ་
རྩ་བདུན་ཡོད་པས། དང་པོ་དགུ་ནི། སྔ་མ་ལས་འཕྲོས་པ། ཡེ་ཤེས་ངང་ལ་ཡེ་
ནས་གནས་པ་ལ། བསྒོམ་ཞེས་བྱ་བའི་ཚིག་གིས་མི་མཚོན་ནོ། །བཙལ་མེད་ལྷུན་
གྲུབ་དོན་ལ་གནས་པ་ལ།། བསྒྲུབ་ཅེས་བྱ་བའི་ཚིག་གིས་མི་མཚོན་ནོ། །བགྲོད་
དུ་མེད་པའི་དོན་ལ་གནས་པ་ལ།། ལམ་ཞེས་བྱ་བའི་ཚིག་གིས་མི་མཚོན་ནོ། །ཡེ་
སྲུང་ཆེན་པོའི་དོན་དང་ལྡན་པ་ལ།། དམ་ཚིག་ཅེས་ཀྱི་ཚིག་གིས་མི་མཚོན་ནོ། །
མཚོན་པའི་དཔེ་ལས་ཡེ་ནས་འདས་པ་ལ།། དཔྱད་ཅེས་བྱ་བའི་ཚིག་གིས་མི་
མཚོན་ནོ། །མན་ངག་རྡེང་གི་དོན་དང་ལྡན་པ་ལ། གོལ་ཞེས་བྱ་བའི་ཚིག་གིས་
མི་མཚོན་ནོ། །དེ་བཞིན་ཉིད་ཀྱི་དོན་ལ་གནས་པ་ལ།། བཅོས་ཞེས་བྱ་བའི་ཚིག་
གིས་མི་མཚོན་ནོ། །འགག་པ་མེད་པའི་དོན་ལ་གནས་པ་ལ།། མི་རྟག་བྱ་བའི་ཚིག་
གིས་མི་མཚོན་ནོ། །ཤེས་རབ་ཆེན་པོའི་དོན་ལ་གནས་པ་ལ། འཁྲུལ་ཞེས་བྱ་བའི་
ཚིག་གིས་མི་མཚོན་ནོ། །ཞེས་སོ། །གཉིས་པ་དགུ་ནི། དེ་ཉིད་ལས། འགྱུར་མེད་
གཡུང་དྲུང་སྐུ་ལ་སྐྱེ་འཆི་ཡོད་མི་བཤད། ། རང་བཞིན་མེད་པའི་གསུང་ལ་
བསྒྲགས་སུ་ཡོད་མི་བཤད། ། མཉམ་ཉིད་འཁྲུལ་མེད་ཐུགས་ལ་འཁྲུལ་པ་ཡོད་མི་
བཤད། ། ལེགས་འབྱུང་ཡོན་ཏན་ཉིད་ལ་སྐྱོན་ཡོད་མི་བཤད་དོ། །ལྷུན་གྲུབ་ཕྲིན་
ལས་ཉིད་ལ་བདག་གཞན་ཡོད་མི་བཤད། ། ཁྱབ་བརྡལ་ནམ་མཁའི་ངང་ལ་དབྱེ་
རུ་ཡོད་མི་བཤད། ། བདེ་བ་ཆེན་པོའི་ངང་ལ་དགྲ་ཚོགས་ཡོད་མི་བཤད། ། སྣང་མེད་
སེམས་ཉིད་དོན་ལ་དཔེ་དོན་ཡོད་མི་བཤད། ། ཐིག་ལེ་ཉག་གཅིག་དོན་ལ་བགྲང་
དུ་ཡོད་མི་བཤད། ། ཅེས་སོ། །གསུམ་པ་དགུ་ནི། དེ་ཉིད་ལས། སེམས་ལ་ཁ་དོག་
S



དབྱིངས་རིག་མཛོད། སྨད་ཆ།
མེད་པས་ཁ་དོག་མི་བསྒོམ་མོ། །སེམས་ལ་དངོས་པོ་མེད་པས་གཟུགས་དབྱིབས་མི་
བསྒོམ་མོ། །སེམས་ལ་བགྲང་དུ་མེད་པས་བྱེ་བྲག་མི་བསྒོམ་མོ། །སེམས་ལ་གནས་
པས་རྟེན་གནས་མི་བསྒོམ་མོ། །སེམས་ལ་སྐྱེ་འགག་མེད་པས་རྟག་ཆད་
མི་བསྒོམ་མོ། །སེམས་ལ་སྟོང་རྒྱུ་མེད་པས་སྟོང་པ་མི་བསྒོམ་མོ། །སེམས་ལ་སྣང་
རྒྱུ་མེད་པས་སྣང་བ་མི་བསྒོམ་མོ། །སེམས་ལ་གཉིས་སུ་མེད་པས་གཉིས་སུ་མི་
བསྒོམ་མོ། །སེམས་ཉིད་ཡེ་ཤེས་ངང་ལ་ཐ་སྙད་མི་བསྒོམ་མོ། །ཞེས་སོ། །གསུམ་པ་
ཡེ་ཤེས་ངང་ལ་གནས་པ་ལ་ཡང་དགུ་སྟེ། སྔ་མ་ལས། བསྒོམ་དུ་མེད་དོ་ཡེ་ཤེས་
ངང་ལ་གནས། ཡེངས་སུ་མེད་དོ་ཡེ་ཤེས་ངང་ལ་གནས།། བསྒྲུབ་ཏུ་མེད་དོ་ཡེ་
ཤེས་ངང་ལ་གནས། བགྲོད་དུ་མེད་དོ་ཡེ་ཤེས་ངང་ལ་གནས།། བལྟ་རུ་མེད་དོ་ཡེ་
ཤེས་ངང་ལ་གནས།། བསྲུང་དུ་མེད་དོ་ཡེ་ཤེས་ངང་ལ་གནས།། སྣང་དུ་མེད་དོ་ཡེ་
ཤེས་ངང་ལ་གནས། སྟོང་དུ་མེད་དོ་ཡེ་ཤེས་ངང་ལ་གནས།། བཅོས་སུ་མེད་དོ་
ཡེ་ཤེས་ངང་ལ་གནས།། ཞེས་སོ།།
དོན་བཞི་པ་ལམ་གྱི་གོལ་སྒྲིབ་བསལ་བ་ལ་གཉིས་ཏེ། སྒྲིབ་སྐྱོན། གོལ་སྐྱོན་ནོ།
དང་པོ་ལ་གཉིས་ཏེ། སྒྲིབ་སྐྱོན་དངོས། བསལ་ཐབས་སོ། དང་པོ་ལ་དགུ་
སྟེ། རྒྱུ་དང་། རྐྱེན་དང་། ངེས་ཚིག ངོ་བོ། མཐུན་དཔེ། བྱེད་ལས། གཞི་དང་།
ས་དང་། རྣམ་གྲངས་སོ། །རྒྱུ་ནི་ངོ་བོ་ཉིད་མ་རྟོགས་པའི་མ་རིག་པ་སྟེ། གབ་པ་
ལས། རྒྱུ་ནི་མ་རིག་པ་ཉིད་དོ། །ཞེས་སོ། །རྐྱེན་ནི་རང་གི་སྣང་བས་བྱས་ཏེ། ཞི་
རྒྱུད་ཐིག་ལེ་ལས། སྣང་བའི་ཡུལ་ལ་རྩོལ་བས་ཆགས།། ཞེས་སོ། །ངེས་ཚིག་ནི།
མཐོང་བའི་བོན་ལ་མི་རིག་ཅིང་ཤེས་བྱའི་བོན་ལ་མི་ཤེས་ཤིང་བདེན་པའི་བོན་ལ་
མི་རྟོགས་པའི་སྒྲིབ་པར་བྱེད་པས་ན་སྒྲིབ་པ་ཞེས་བྱ་སྟེ། གོལ་སྒྲིབ་ཕྱེ་བའི་རྒྱུད་
ལས། སྒྲིབ་པས་བསྒྲིབས་ཞེས་བྱ་བ་དེ།། རིག་ཤེས་བྱ་བའི་ཡུལ་དེ་ལ། མ་རིག་མ་
9



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཤེས་མ་རྟོགས་པར།། བསྒྲིབས་པས་སྒྲིབ་པ་ཞེས་སུ་བཤད།། ཅེས་སོ། །ངོ་བོ་ནི།
དུག་ལྔའི་ངོ་བོར་གྱུར་པའི་ཕྱིན་ཅི་ལོག་གི་ལྟ་སྤྱོད་ཐམས་ཅད་དང་། གཞོམ་རུང་
གི་རྟོག་སྒྲིབ་ཕྲ་བའི་ཕྲ་བ་དང་བཅས་པ་སྟེ། གབ་པ་ལས། དེ་རྟོགས་མ་རྟོགས་
ཁྱད་པར་ཆེ། དེ་ཉིད་མ་རྟོགས་སྒྲིབ་པ་ནི།། རྒྱུ་ལྔའི་སྙིང་པོ་ཕྱིན་ཅི་ལོག །ཅེས་སོ།
མཐུན་དཔེ་ལ་གང་ཡང་མི་གསལ་བའི་དཔེ་ནི་བསྐལ་པའི་མུན་ནག་ཆེན་པོ་ལྟ་
བུ་སྟེ། མཆོད་གཏོར་ལས། གཉིས་སྒྲིབ་མུན་པའི་ཚོགས་ལ་གསལ་བ་མེད།། ཅེས་
སོ། །དཔྲལ་དཀའ་བའི་དཔེ་ནི་ལྕགས་ཀྱི་ཐ་རམ་ལྟ་བུ་སྟེ། གབ་པ་ལས། སྒྲིབ་
པའི་ཐ་རམ་སྔོན་པོ་དམ། ཞེས་སོ། །བྱེད་ལས་ལ། དངོས་ཀྱིས་བྱེད་ལས་ལས།
ཉེ་བའི་བྱེད་ལས་ནི། དེ་ཉིད་ལས། མི་དང་ལྷའི་གོ་འཕང་ཐོབ་ཏུ་མི་སྟེར།། ཞེས་
དང་། རིང་བའི་བྱེད་ལས་ནི། དེ་ཉིད་ལས། བླ་ན་མེད་པའི་འབྲས་བུ་ལ་བསྒྲིབ་
པར་བྱེད། ཅེས་དང་། བརྒྱུད་པའི་བྱེད་ལས་ནི། འཁོར་བའི་གནས་སུ་ཡང་
ཡང་བརྒྱུད་པར་བྱེད་དེ། དེ་ཉིད་ལས། འཁོར་བའི་གནས་སུ་གཏན་འཁྱམས་
པའི་སྒྲིབ་པ། ཞེས་སོ། གཞི་ནི་སོ་སོ་སྐྱེ་བོ་དང་ལམ་ལ་ཞུགས་པའི་གང་ཟག་རྣམས་
ལ་གནས་སོ། །ས་ནི་འཁོར་བའི་ས་དགུ་ནས་ས་བཅུའི་རྒྱུན་མཐའ་མན་ཆད་ལ་
ཡོད་དོ། །ཁྲོ་རྒྱུད་ལས། བག་ལ་ཉལ་བའི་སྒྲིབ་པ་ཉིད།། འཇོམ་པར་བྱེད་ཅིང་
སྐད་ཅིག་ལ།། སེམས་དཔའ་ཐ་མ་འདིས་འཐོབ་བོ། །ཞེས་སོ།། རྣམ་གྲངས་ལ་
སྤྱིར་ཁྱབ་པའི་སྒྲིབ་པ་དང་། བོན་གྱི་སྒྲིབ་པ་གཉིས་སུ་ཡོད་པ་ལས། དང་པོ་ནི།
ལམ་ལ་ཞུགས་མ་ཞུགས་ཐམས་ཅད་ལ་གནས་ལ། དུས་ནི་དང་པོ་འཁྲུལ་ནས་
སངས་མ་རྒྱས་རིང་ལ་ཡོད་དོ། །གཉིས་པ་ནི། བྱང་སེམས་གབ་པ་ལས། ཐེག་པ་
འོག་མ་བརྒྱད་ལ་སྒྲིབ་པ་ཉི་ཤུར་བྱུང་། ཞེས་པ་འདི་ལ་བདུན་ཏེ། གང་གི་དབང་
གིས་བྱུང་བ། གང་གང་ལ་བྱུང་བ། སྡེས་ཕྱེས་ཏེ་གྲངས་བསྟན་པ། གནས་ཚུལ་
10



དབྱིངས་རིག་མཛོད། སྨད་ཆ།
ཡེ་
དང་། འབྱུང་ཚུལ་ལ་ཐེ་ཚོམ་སྤང་བ། གཅིག་དུས་ན་གཅིག་མི་འཐད་པ་སྤང་བ།
སྒྲིབ་གཉིས་ཀྱི་རང་བཞིན་བྱེ་བྲག་ཏུ་བསྟན་པའོ། །དང་པོ་ནི་སྔ་མ་ལས། ཐེག་པ་
ཆེན་པོ་མ་རྟོགས་པའི་སྐྱོན་དབང་གིས་ཐེག་པ་འོག་མ་བརྒྱད་ལ་སྒྲིབ་པ་ཉི་ཤུར་
བྱུང་། ཞེས། རྒྱུའི་ཐེག་པ་བཞི་སེམས་ཅན་གྱི་ལྟ་བ་ལས་མ་འཕགས་པ་དང་།
འབྲས་བུའི་ཐེག་པ་བཞི་ལས་དགེ་བསྙེན་ཐེག་ཆེན་ལ་ཡིད་བསྙེན་པ་ཙམ་དང་།
དྲང་སྲོང་རྗེས་སུ་འབྲེང་པ་ཙམ་དང་། ཨ་དཀར་བ་སྒོར་མཐོང་བ་ཙམ་དང་།
གཤེན་པ་སྒོར་ཞུགས་པ་ཙམ་ཡིན་པར་གསུངས་པས། དེ་དག་གིས་ཐེག་པ་ཆེན་
པོ་བྱ་རྩོལ་ལས་འདས་པའི་དོན་མ་རྟོགས་པས་དེའི་དབང་གིས་རང་རང་ལ་སྒྲིབ་
པ་བྱུང་བའོ། །གཉིས་པ་ནི། སྔ་མ་ལས། ཤེས་བྱའི་སྒྲིབ་པ་བཅུ་དང་ཉོན་མོངས་
པའི་སྒྲིབ་པ་བཅུ་དང་ཉི་ཤུའོ། །ཞེས་སོ། །གསུམ་པ་གང་གང་ལ་བྱུང་ཞིང་གནས་
པའི་ཚུལ་ནི། དེ་ཉིད་ལས། དེ་ལ་ཤེས་བྱའི་སྒྲིབ་པ་བཅུ་ནི་འབྲས་བུའི་བོན་བཞི་
ལ་གནས། ཉོན་མོངས་པའི་སྒྲིབ་པ་བཅུ་ནི་རྒྱུའི་བོན་བཞི་ལ་གནས། ཞེས་སོ།།
བཞི་པ་ལ་དྲི་བ་ལན་རྩོད་སྤང་གསུམ་ལས། དང་པོ་ནི་དྲི་བ་པོ་ན་རེ། སྒྲིབ་པ་ཉི་
ཤུ་པོ་དེ་བོན་ཁོ་ན་ལ་གནས་སམ་གང་ཟག་ལ་གནས། བོན་ལ་གནས་ན་བརྗོད་
བྱེད་ཚིག་གི་བོན་ལ་གནས་སམ། བརྗོད་བྱ་དོན་གྱི་བོན་ལ་གནས། ཚིག་གི་བོན་ལ་
གནས་ན་བཀའ་དར་ཤོག་བེམ་པོ་མ་ཡིན་པར་ཐལ། དོན་གྱི་བོན་ལ་གནས་ན་ཀ་
དག་སྤྲོས་བྲལ་བཤད་པ་དང་འགལ། གལ་ཏེ་གང་ཟག་ལ་གནས་སོ། །ཤེ་ན། བོན་
ལ་གནས་པ་བཤད་པ་དང་འགལ་ལོ། །ཞེ་ན། གཉིས་པ་ལན་ནི། དེ་དག་ཚོགས་
ལས་གང་ཟག་གི་རྒྱུད་ལ་སྒྲིབ་པ་དེ་དག་གནས་ལ་མི་འཚོགས་ན་ནི་མི་གནས་སོ། །
གསུམ་པ་རྩོད་སྤང་ནི་དྲི་བ་པོས་འདི་སྐད་དུ། འོ་ན་བོན་ལ་གནས་པ་མ་ཡིན་པར་
ཐལ། གང་ཟག་ལ་གནས་པའི་ཕྱིར། འདོད་ན་བོན་ལ་གནས་པ་བཤད་པ་དང་
པ་ལས་
2༔



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འགལ་ལོ་ཞེ་ན། ལན་བརྗོད་པ་ནི། མ་རིག་པས་རྒྱུ་བྱས་བོན་གྱིས་རྐྱེན་བྱས་ནས་
སྒྲིབ་པ་དེ་དག་གང་ཟག་གི་རྒྱུད་ལ་བྱུང་ལ། གལ་ཏེ་རྒྱུ་འབྲས་ཀྱི་བོན་ལ་མ་སྤྱད་
ན་དེ་དག་གང་ཟག་གི་རྒྱུད་ལ་མི་འབྱུང་པས་བོན་གྱི་སྒྲིབ་པར་འཇོག་པའོ། །ལྔ་
པ་ལ་དྲི་བ་ལན་གཉིས་ལས། དང་པོ་ནི། སྒྲིབ་པ་དེ་དག་རྒྱུ་འབྲས་ཀྱི་བོན་ལ་སྤྱད་
པ་ལས་འབྱུང་ངམ་མ་སྤྱད་པ་ལས་འབྱུང་། དང་པོ་ལྟར་ན་ཐེག་པ་བརྒྱད་བསྟན་
པ་དོན་མེད་དུ་ཐལ། སྒྲིབ་པ་སྐྱེད་བྱེད་དུ་སོང་བའི་ཕྱིར་རོ། །འདོད་ན་གསུང་
རབ་ལས་རྒྱུའི་ཐེག་པ་བཞིར་སྤྱད་པས་མོས་སྤྱོད་ས་བཞི་འཐོབ་པར་བཤད་པ་དང་
འགལ་ལག འབྲས་བུའི་ཐེག་པ་བཞི་སྡེ་སྣོད་གསུམ་ལ་བསྟན་པ་མ་ཡིན་ནམ། གཉིས་
པ་ལྟར་ན་དགེ་བསྙེན་ཡན་ཆད་ཐོས་ནས་ཉམས་སུ་མ་བླངས་ཀྱང་ཤེས་སྒྲིབ་སྐྱེ་
བར་ཐལ་ལོ། །ཞེ་ན། གཉིས་པ་ལན་ལ་གཉིས་ཏེ། ཉོན་སྒྲིབ་དང་། ཤེས་སྒྲིབ་འབྱུང་
ཚུལ་གྱི་ལན་གདབ་པའོ། །དང་པོ་ལ་གསུམ་སྟེ། གཞན་ལུགས་ལུགས་གཉིས་སུ་
འདོད་པ་དགག །རང་ལུགས་དགོད། དེ་ལ་རྩོད་པ་སྤང་བའོ། །དང་པོ་ལ་གཉིས་ཏེ།
འདོད་པ་བརྗོད་པ། སུན་དབྱུང་བའོ། །དང་པོ་ནི། ཁ་ཅིག་ན་རེ། རྒྱུ་བོན་ལ་
གཉིས་སུ་ཡོད་པ་ལས། སྟོན་པས་གསུངས་པའི་རྒྱུ་བོན་ལ་གཞུང་བཞིན་དུ་སྤྱད་ན་
སྒྲིབ་པ་མི་འབྱུང་ལ། ལོག་པ་སྡེ་བཞི་ཞེས་པ་བོན་པོ་སྤ་གྱིམ་ཤང་གོང་གོང་དང་།
མོ་མ་སྡིག་ང་སྡིག་ལོམ་དང་། རྡོལ་གཤེན་ཕ་ཌ་དང་
། ཁྱི་བོན་བྱ་འཐེང་སྐྱོལ་པོ་
དང་བཞིས་མཛད་པའི་རྒྱུ་བོན་ལ་སྤྱད་ན་སྒྲིབ་པ་འབྱུང་། ཞེས་ཟེར་རོ། །གཉིས་པ་
དེ་དགག་པ་ནི། རྒྱུ་བོན་སྟོན་པས་གསུངས་པར་འདོད་ཀྱང་། གཞུང་བཞིན་སྤྱད་
པས་སྒྲིབ་པ་མི་འབྱུང་བར་འདོད་མི་ནུས་ཏེ། དེ་དག་སེམས་ཅན་གྱི་ལྟ་སྤྱོད་ལག
མ་འདས་པའི་ཚུལ། འོག་ཏུ་རང་ལུགས་དགོད་པའི་སྐབས་སུ་བཤད་དོ། །ལོག་པ་
སྡེ་བཞིས་མཛད་པ་ཞེས་པ་སྡེ་སྣོད་གང་ལས་ཀྱང་མ་གྲགས་ཤིང་བསྒྲུབ་བྱེད་མེད་
**
22



དབྱིངས་རིག་མཛོད། སྨད་ཆ།
པས་ཁྱབ་པ་མེད་དོ། །འདོད་ན་རྒྱུ་བོན་ལ་གཉིས་སུ་འདོད་པའི་དམ་བཅའ་ཉམས་
སོ། །འོ་ན་རྒྱལ་བུ་ཁྲི་ཤེས་ནད་ལས་གསོ་བའི་ཆེད་དུ་བྲན་ཕྲུག་བསད་པ་མདོ་
ལས་གསུངས་པ་ནི། མོ་མས། ངས་མོ་བཏབས་པས་ནི། གཞན་མ་ནི་ཅི་ཡང་མི་
ཕན་པས། ཁྱོད་བྲན་སྙིང་དང་འདྲ་བ་ཡིན་པས། གླུད་དུ་བཏང་ནས་ཤ་བརྗེས་
བྱས་ན། རྒྱལ་བུ་འདི་སོས་ཏེ་འོང་བས། སྲན་བསྐྱེད་ཅིག་གསོད་པར་ཡིན་ནོ།
ཟེར་ནས་གསོད་པར་བཤད་པ་ཅི་ཞེ་ན། དེ་ནི་ཁོ་དག་གིས་ལོག་པར་སྤྱད་པར་
ཡིན་ལ། དེ་དག་གིས་མཛད་པའི་ལོག་པ་སྡེ་བཞི་རྒྱུ་བོན་བྱ་བ་གང་ཡང་མེད་པས་སོ། །
གཉིས་པ་རང་ལུགས་དགོད་པ་ནི། རྒྱུའི་བོན་བཞིར་སྤྱད་ནས་སྒྲིབ་པ་དེ་དག་
འབྱུང་ལ། དེའང་ལོག་པར་སྤྱད་པ་ལྟ་ཅི། རྣལ་མར་སྤྱད་ཀྱང་སྒྲིབ་པ་མི་འབྱུང་
བ་མ་ཡིན་ཏེ། དེ་དག་སེམས་ཅན་གྱི་ལྟ་སྤྱོད་ལས་མ་འདས་པའི་ཚུལ། རྩ་བ་གཅིག་
ལ་རྣམ་པར་བགྲང་བའི་རྒྱུད་ལས། ཕྱྭ་གཤེན་སྣང་གཤེན་འཕྲུལ་གཤེན་དང་།
སྲིད་གཤེན་རྣམ་པ་བཞི་པོ་ཡང་
། ཡུལ་སེམས་གཉིས་ལྟ་དགེ་སྡིག་བརྩི། ཞེས་སོ།།
ལུང་འདིས་ནི་དེ་དག་གི་ལྟ་བ་གཉིས་འཛིན་ལས་མ་གྲོལ་ནའང་སྤྱོད་པ་དགེ་
སྡིག་བརྩི་ནས་སྡིག་ཏུ་འགྱུར་བ་ཐམས་ཅད་སྤང་བྱར་བསྟན་པའང་ཤུགས་ལས་
བྱུང་བས་གནད་དུ་འཛིན་པར་རིགས་སོ། །དེ་ཡང་ནམ་མཁའ་སྤྱི་གཅོད་ལས།
གཤེན་ལེགས་ཉེས་གཉིས་སུ་ལྟ། བཟང་ངན་པྲ་མཚན་རིག་པས་བརྟགས།། སྣང་
གཤེན་ཕན་གནོད་གཉིས་སུ་འཛིན།། བདེ་སྡུག་སྣང་བ་ཆག་ལ་གཞལ།། འཕྲུལ་
གཤེན་བསད་གསོ་གཉིས་སུ་འཛིན།། སེམས་ལ་དགྲ་བགེགས་གཉིས་སུ་ལྟ། སྲིད་
གཤེན་ཐར་འཁོར་གཉིས་སུ་ལྟ། བླཡིད་དུམ་བུ་གསུམ་དུ་འཛིན། ཞེས་སོ། །གསུམ་པ་
རྩོད་སྤང་ནི། འོ་ན་རྒྱུའི་ཐེག་པ་གཞུང་བཞིན་སྤྱད་པས་མོས་སྤྱོད་ས་བཞི་འཐོབ་
པར་བཤད་པ་དང་འགལ་ལོ། །ཞེ་ན། མི་འགལ་བའི་ཚུལ་ནི། དེ་དག་གིས་དགེ་
23



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྡིག་འཆོལ་བ་སྤྱོད་པ་སྤངས་ནས་བྱང་ཆུབ་སེམས་གཉིས་ཀྱིས་ཟིན་ན་དེ་ལྟར་
ཡང་ཡིན་ལ། རང་གཞུང་མཚན་མ་ལ་སྤྱོད་པས་སྒྲིབ་པ་འབྱུང་བ་བཀག་མི་ནུས་
སོ། །དེ་ལྟར་རང་གཞུང་ནས་མ་བཤད་པས་འདོད་མི་ནུས་སོ། །ཞེ་ན། རང་གཞུང་
ནས་མ་གསུངས་པའི་སྐྱོན་མེད་དེ། རྒྱལ་བ་རང་གིས་གཅིག་གི་དགོངས་པ་གཅིག་
གིས་ཁྲོལ་བར་མཛད་པ་ནི་ཐབས་མཁས་ཀྱི་མཛད་པ་ཡིན་པའི་ཕྱིར། དེའི་དོན་
ཡང་ཁུ་བྱུག་ལས་གསུངས་པ་ནི། ཕྱྭ་གཤེན་མོ་ལ་སྒྲོགས་པའི་ཁུ་བྱུག་ཀྱང་། གཏོ་
དཔྱད་མཚན་མ་མེད་དེ་ཅིར་མི་དམིགས། སྣང་གཤེན་གྱེར་ལ་སྒྲོགས་པའི་ཁུ་བྱུག་
ཀྱང་གྱེར་སྒོ་མཚན་མ་མེད་དེ་ཅིར་མི་དམིགས།། འཕྲུལ་གཤེན་མཐུ་དབང་
སྒྲོགས་པའི་ཁུ་བྱུག་ཀྱང་
། སྒྱུ་འཕྲུལ་མཚན་མ་མེད་དེ་ཅིར་མི་དམིགས། སྲིད་གཤེན་
འདུར་ལ་སྒྲོགས་པའི་ཁུ་བྱུག་ཀྱང་།། ཤི་འདུར་མཚན་མ་མེད་དེ་ཅིར་མི་དམིགས།།
ཞེས་སོ། །འོན་ཀྱང་དེ་ལྟར་རང་གཞུང་ནས་མ་བྱུང་བའམ་མིན་ཏེ། ཕྱ་གཤེན་
ཐེག་པའི་མདོ་ལས། ཐེག་པ་དང་པོ་ཕྱྭ་གཤེན་ལ།། འཇུག་དང་སྤྱོད་དང་རྟོགས་
པ་ཡིས། ཁམས་གསུམ་འཁོར་བའི་ས་བསྒྲལ་ནས། མོས་པར་སྤྱོད་པའི་ས་ལ་གནས།།
ཞེས་རྒྱུའི་ཐེག་པའི་སྒོར་འཇུག་ནས་གཞུང་བཞིན་སྤྱོད་པ་དང་དེ་ཉིད་ཡས་སྟོང་
པས་ཟིན་ཏེ་མཚན་མ་མེད་པར་རྟོགས་པས་མོས་སྤྱོད་ནོན་པར་གསུངས་པའོ།
གཉིས་པ་ལ་གཉིས་ཏེ། འཕྲོས་དོན་དང་། ཤེས་སྒྲིབ་འབྱུང་ཚུལ་ལོ། །དང་པོ་ནི།
འདིར་རྒྱུ་འབྲས་ཀྱི་དོན་གོ་ནི། འཇིག་རྟེན་གྱི་ཕན་བདེ་བསྒྲུབ་པའི་ཆེད་དུ་གསུངས་
པས་རྒྱུ་དང་
། འཇིག་རྟེན་ལས་འདས་པའི་དོན་གྱི་འབྲས་བུ་བསྒྲུབ་པའི་ཆེད་དུ་
གསུངས་པས་འབྲས་བུར་འཇོག་པ་སྟེ། རྩ་བ་གཅིག་ལ་རྣམ་པར་བགྲང་བའི་
རྒྱུད་ལས། ཐེག་པ་རྣམ་པ་གཉིས་སུ་བསྟན།། འཇིག་རྟེན་པ་ཡི་ཐེག་པ་དང་། །
མྱ་ངན་འདས་པའི་ཐེག་པ་གཉིས།། ཞེས་སོ། །འོན་ཀྱང་རྒྱུའི་ཐེག་པ་བཞི་ལ་བྱུང་
24



དབྱིངས་རིག་མཛོད། སྨད་ཆ།
ཆུབ་ཀྱི་སེམས་གཉིས་ཀྱིས་ཟིན་པ་ན་འབྲས་བུ་ལ་ཐག་རིང་ནའང་བྱང་ཆུབ་ཀྱི་
རྒྱུར་འགྱུར་བས་རྒྱུ་ཞེས་བྱ་ལ། འབྲས་ཐེག་བཞི་ལས་དགེ་དྲང་གཉིས་དེ་ལས་
འབྲས་བུ་ལ་ཉེ་ཞིང་ཨ་ཡེ་གཉིས་འབྲས་བུ་ལམ་དུ་བྱེད་པས་འབྲས་བུ་ཅེས་བྱ་སྟེ།
ཉི་མ་དགུ་བསྐོར་ལས། ཕྱྭ་གཤེན་སྣང་གཤེན་འཕྲུལ་གཤེན་སྲིད་གཤེན་རྣམས།།
འཇིག་རྟེན་ལས་ལ་འཕྲོ་འཐུད་ངེས་གྲོལ་མིན།། རིང་བའི་རྒྱུ་ཡིན་ཀུན་བཟང་ང་
ཡིས་བཤད། ཉེ་བའི་རྒྱུ་ནི་དགེ་བསྙེན་དྲང་སྲོང་སྟེ།། ཨ་དཀར་ཡེ་གཤེན་ཐུན་
མོང་མིན་པར་བཤད། རྒྱུ་ལ་མི་ལྟོས་འབྲས་བུ་རྫོགས་ཆེན་དོན།། ཞེས་སོ། །འཇིག་
རྟེན་ལས་འདས་པའི་ཐེག་པ་ལའང་གཉིས་ཏེ། རྩ་བ་གཅིག་ལ་རྣམ་པར་བགྲང་
བའི་རྒྱུད་ལས། མྱ་ངན་འདས་པའི་ཐེག་པ་ལ། རྣམ་པ་གཉིས་སུ་དབྱེ་བྱ་སྟེ། མཚན་
ཉིད་རྒྱུ་ཡི་ཐེག་པ་དང་། འབྲས་བུ་སྔགས་ཀྱི་ཐེག་པའོ། །ཞེས་སོ། །མཚན་ཉིད་རྒྱུའི་
ཐེག་པ་ལའང་གཉིས་ཏེ། དེ་ཉིད་ལས། མཚན་ཉིད་རྒྱུ་ལ་རྣམ་པར་གཉིས།།
སྡུག་བསྔལ་སྤོང་བའི་དགེ་བསྙེན་དང་།། རྣམ་རྟོག་སྤོང་བའི་དྲང་སྲོང་ངོ། །ཞེས་
སོ། །དེ་ལས་དགེ་བསྙེན་པ་ནི། གང་ཟག་གི་བདག་མེད་པར་རྟོགས་ལ། བོན་ལ་
བདག་ཏུ་ལྟ་བ་སྟེ། དེ་ཉིད་ལས། སྡུག་བསྔལ་སྤོང་བའི་དགེ་བསྙེན་ནི། གང་
ཟག་མཚན་མའི་བོན་འདི་ལ། བདག་དང་བདག་གི་འཇིག་ལྟ་ལྷན་སྐྱེས་ཀྱི་བདག་དང་བདག་
གི་བ་ཡི་བློ་དེ་ཉིད་མེད་པར་རྟོགས་ཀྱི་གཟུགས་སོགས་ནི་མིན་ནོ། །མཆན། མེད་པར་ལྟ།། ཡུལ་ལ་མེད་
པར་མ་རྟོགས་སོ། །སྙིང་པོ་བྱང་ཆུབ་སེམས་འདི་ནི། སྤྲོས་དང་བྲལ་བའི་བདག་ཉིད་
ཡིན། བདག་གི་མཐའ་རུ་མི་ལྟུང་ངོ་། །ཞེས་སོ། །དྲང་སྲོང་ནི། བདག་གཉིས་ཀ་མེད་
པར་རྟོགས་ལ། མཐར་ཐུག་གི་གཞག་ས་སྤྲོས་བྲལ་ལ་བྱེད་དེ། དེ་ཉིད་ལས། རྣམ་
རྟོག་སྦྱོང་པའི་དྲང་སྲོང་ནི།། བོན་ཉིད་སྤྲོས་དང་བྲལ་བ་དེ། རང་བཞིན་མེད་པར་
རྟོགས་པ་དང་། བོན་དང་གང་ཟག་གཉིས་ཀ་ལ།། བདག་མེད་པ་ནི་རྟོགས་པ་
25



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཡིན།། བདེན་དང་ངེས་པའི་ས་ནི་ཐོབ།། རྟོགས་པ་འདི་ལ་བྱེད་པ་ཡིན།། རྫོགས་
ཆེན་གཞག་ས་ལས་འདས་སོ། །ཞེས་སོ། །འབྲས་བུའི་ཐེག་པ་ལ་གསུམ་སྟེ། དེ་
ཉིད་ལས། འབྲས་བུ་སྔགས་ལ་རྣམ་པར་གསུམ། བསྙེན་སྒྲུབ་སྒོ་ཞུགས་ཨ་དཀར་
དང་།། ཏིང་འཛིན་སྒོར་ཞུགས་ཡེ་གཤེན་དང་།། ཁྱད་པར་རྫོགས་པ་ཆེན་པོའོ།།
ཞེས་སོ། །གསང་སྔགས་ཨ་དཀར་བ་ནི། ཐབས་ཤེས་ཟུང་འབྲེལ་གྱིས་སྣང་བ་ཐམས་
ཅད་སེམས་ཉིད་ཀྱི་རང་རྩལ་སྐུ་དང་ཞིང་ཁམས་སུ་རྒྱས་གདབ་པ་སྟེ། སྔ་མ་ལས།
བསྙེན་སྒྲུབ་སྒོ་ཞུགས་ཨ་དཀར་ནི།། ཐབས་དང་ཤེས་རབ་སྒོར་ཞུགས་ནས། བདག་
ཉིད་ཆེན་པོའི་དཀྱིལ་འཁོར་དུ། ཕྱི་ནང་གསང་བ་གསུམ་བསྡུས་དང་། སྲིད་པ་
སེམས་ཀྱིས་བསྡུས་པ་ཀུན།། དབང་པོའི་སྤྱོད་ཡུལ་གྱུར་པ་ཀུན།། དུས་གསུམ་མ་
ངེས་རྣམ་བཞི་དང་། སྤྱོད་པའི་ཕྲིན་ལས་ཐམས་ཅད་དང་།། བདག་ཉིད་ཆེན་པོ་
གཅིག་བསྡུས་དང་། ཡེ་ནས་ཡིན་ལ་གདོད་བསྒྲུབས་རྩོལ། རྩོལ་བསྒྲུབ་འདས་པའི་
དོན་འདི་ལ།། མ་ནོར་ཚུལ་གྱིས་ལམ་ཞུགས་ཀྱང་། རྩོལ་ཅིང་བསྒྲུབས་པའི་ཏིང་
འཛིན་སྦྱོངས།། ཞེས་སོ། །ཡེ་གཤེན་པ་ནི། བོན་དང་བོན་ཅན་ཐམས་ཅད་དབྱིངས་ད
ང་ཡེ་ཤེས་སུ་བསྒོམ་པ་སྟེ། དེ་ཉིད་ལས། ཏིང་འཛིན་སྒོར་ཞུགས་ཡེ་གཤེན་ནི།།
དབྱིངས་དང་ཡེ་ཤེས་སྒོར་ཞུགས་ནས། རྫོགས་ཚུལ་བསྙེན་སྒྲུབ་བཞི་ལ་སྤྱོད། སྣང་
བའི་བོན་འདི་དག་པའི་རྒྱུ། བསོད་ནམས་ཚོགས་སུ་བསྒྲུབས་པར་བྱེད།། སེམས་
དང་སེམས་བྱུང་ཐམས་ཅད་ཀུན།། ཡེ་ཤེས་ཚོགས་སུ་བསྒྲུབ་པར་བྱེད། རང་ཉིད་
དག་པའི་ལྷར་བསྙེན་ནས།། ལྟོས་པའི་ཚིག་གིས་བརྗོད་པར་བྱེད།། ཏིང་འཛིན་ཡེ་
ཤེས་ལྷ་རྩལ་ཅན། ཡེ་ཤེས་ཚོགས་སུ་གྱུར་མོད་ཀྱི། བསམ་པའི་ཡེ་ཤེས་ཐམས་ཅད་
ཀུན། རྩོལ་བསྒྲུབས་མ་འདས་བདེ་ཆེན་སྤོངས།། རྩོལ་བསྒྲུབས་འདས་པའི་གཤེན་
རབ་ཀྱིས། མ་ནོར་ཚུལ་གྱིས་ལམ་ཞུགས་ནས།། ཡིད་ཆེས་མངོན་དུ་གྱུར་པ་ལས།།
26



དབྱིངས་རིག་མཛོད། སྨད་ཆ།
ལྟོས་པའི་བོན་ལ་གནས་ཤིང་རྩོལ། དེས་ན་བདེ་བ་སྤོང་ཞེས་བྱ།། ཁྱད་པར་རྫོགས་
ཆེན་རང་བཞིན་ནི། རྩོལ་བསྒྲུབས་འདས་པའི་བདེ་བ་ཆེ། འདི་ཡི་དོན་གྱི་རང་
བཞིན་ཉིད། རྟོགས་ནས་བྱིན་རླབས་འབྱུང་བ་ནི། རྫོགས་པ་ཆེན་པོའི་རང་
བཞིན་ནོ། །ཞེས་སོ། །གཉིས་པ་ལ་གཉིས་ཏེ། རང་གི་འདོད་པ་དགོད་པ། དེ་ལ་
རྩོད་པ་སྤང་བའོ། །དང་པོ་ནི། འབྲས་བུའི་ཐེག་པ་བཞི་ལ་ཚུལ་བཞིན་དུ་སྤྱོད་
པ་ལས་ཤེས་སྒྲིབ་དེ་དག་འབྱུང་བའོ། །གཉིས་པ་ལ་གཉིས་ཏེ་དྲི་བ་དང་། ལན་
ནོ། །དང་པོ་ནི། བཀའ་བཅད་དང་གཉིས་ཀ་མ་ཡིན་པའི་སྡེ་གཉིས་དབང་པོ་
རབ་འབྲིང་གི་དོན་དུ་གསུང་སམ་མ་གསུངས། གཉིས་པ་ལྟར་ན་འགལ་ལ།
དང་པོ་ལྟར་ན་གསུངས་པ་དོན་མེད་དུ་ཐལ། སྣོད་རབ་འབྲིང་གཉིས་ལ་ཕན་པ་
མ་བྱུང་བའི་ཕྱིར་རོ། །ཞེ་ན། གཉིས་པ་ནི། དངོས་སུ་ཕན་པ་མ་བྱུང་ཟེར་རམ།
གདོད་ཅིག་ཕན་པ་མ་བྱུང་ཟེར། དང་པོ་ལྟར་ན་འདོད་ལ། གཉིས་པ་ལྟར་ན་མ་
ངེས་སོ། །དེ་ཡང་ཞིབ་ཏུ་བཤད་ན་འདི་ལྟར་ཡིན་ཏེ། འདི་ལ་དངོས་སུ་ཕན་པ་མ་
བྱུང་བ་དང་། གདོད་ཅིག་འབྱུང་བའི་ཚུལ་གཉིས་ལས། དང་པོ་ནི། དངོས་སུ་
ཕན་པ་མ་བྱུང་བར་འདོད་དེ། དེ་དག་གིས་རྫོགས་པ་ཆེན་པོ་བྱ་རྩོལ་ལས་འདས་
པའི་དོན་མ་རྟོགས་པའི་དབང་གིས་རང་རང་ལམ་གྱི་སྒྲིབ་པ་བྱུང་བའི་ཚུལ་ནི།
གོལ་སྒྲིབ་རྣམ་པར་ཕྱེ་པའི་རྒྱུད་ལས། རྫོགས་ཆེན་ཡུལ་སེམས་གཉིས་མེད་ལ། ཡུལ་
སེམས་གཉིས་འཛིན་དགེ་བསྙེན་སྒྲིབ།། རྫོགས་ཆེན་བྱ་རྩོལ་བྲལ་བ་ལ།། བྱ་རྩོལ་
རྒྱུར་སེམས་དྲང་སྲོང་སྒྲིབ། རྫོགས་པ་ཆེན་པོའི་དོན་འདི་ནི། ཡེ་ནས་སངས་རྒྱས་
ཆེན་པོ་ལ།། ལྷ་དང་ལྷ་མོ་སྤྱན་འདྲེན་མཆོད།། རྩོལ་བསྒྲུབ་ལྷ་སྐུ་ཨ་དཀར་སྒྲིབ།།
རྫོགས་ཆེན་དབྱིངས་དང་ཡེ་ཤེས་འདས།། དབྱིངས་དང་ཡེ་ཤེས་དོན་བསྒོམ་ན། །
ཡེ་གཤེན་སྒྲིབ་པ་ཡིན་པར་བཤད།། ཅེས་སོ། །འོ་ན་དེ་དག་གིས་རང་རང་གི་ལམ་ལ་
27



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འབད་ཀྱང་སངས་མི་རྒྱ་བར་ཐལ། ལམ་བསྒྲིབ་བྱེད་དུ་སོང་བའི་ཕྱིར་རོ། །ཞེ་ན།
ཡང་རྩེ་རྫོགས་པ་ཆེན་པོའི་རིག་པ་མ་ཤར་ན་སངས་མི་རྒྱ་བར་འདོད་དེ། སངས་
རྒྱས་པ་ཡིན་ན། རིག་པ་ཤར་ནས་སངས་རྒྱས་པ་ཡིན་གྱིས། གཞན་གྱིས་སངས་རྒྱ་
ཡང་མི་རྒྱ་ལ། རྒྱས་པ་མ་ཡིན་དེ། ཉི་མ་དགུ་བསྐོར་ལས། དགེ་བསྙེན་དྲང་སྲོང་
ཨ་དཀར་ལ་སོགས་པ། སོ་སོའི་འཇུག་སྒོར་ཞུགས་ཀྱིན་ལམ་སྦྱངས་ཡང་། རྫོགས་
ཆེན་འདི་དོན་མ་རྟོགས་སངས་མི་རྒྱ། ཞེས་སོ། །གཉིས་པ་ནི། གདོད་ཅིག་རིག་པ་
རྩོལ་མེད་དུ་གོ་ནས་ཕན་པ་འབྱུང་བས་གསུངས་པ་དོན་མེད་དུ་མི་འགྱུར་ཏེ། མདོ་
ལསབཀའ་བཅད་ཀྱི་སྡེ་ནི་སློབ་དཔོན་བཟང་པོའི་རྐྱེན་ལས། སྐལ་ལྡན་དད་
ཚེ་ཡིས་ཤིན་ཏུ་སྦྱངས་ནས་གདོད་ཅིག་གོ་བའོ། །ཞེས་སོ། །འོ་ན་གཉིས་ཀ་མ་ཡིན་
པའི་སྡེ་སློབ་དཔོན་མཁས་པས་བསྟན་པས་གོ་བར་བཤད་པས་དཀའ་བཅད་ལས་
འཕགས་པ་མ་ཡིན་ནམ། ཞེ་ན། དཀའ་བཅད་ཀྱི་དོན་རྟོགས་དཀའ་བ་ལ་ལྟོས་
ནས། གཉིས་ཀ་མ་ཡིན་པའི་སྡེ་རྟོགས་སླ་བའི་ཚུལ་གྱིས་བསྟན་པས་གོ་བར་བཤད་
ཀྱིས། དཀའ་བཅད་ནི་རིག་པ་གདོད་ཅིག་གོ་བར་གསུངས་ལ། ཕྱི་མ་ནི་རིག་པ་
གོ་བ་མ་བཤད་པས་མི་མཚུངས་ཏེ་གོ་དོན་ལ་ཁྱད་ཆེའོ། །དེས་ན་རྩོལ་མེད་ཀྱི་དོན་
རྟོགས་སྔ་ཕྱིའི་ཁྱད་ཀྱིས་དབང་པོ་རབ་འབྲིང་དུ་ཁྱད་པར་རིག་པར་བྱའོ། །དྲུག་པ་
གཅིག་དུས་ན་གཅིག་མི་འཐད་པ་སྤང་བ་ལ། དྲི་ལན་གཉིས་ལས། དང་པོ་ལ་དྲི་
བ་པོས་འདི་སྐད་དུ། སྒྲིབ་པ་གཅིག་ཡོད་རིང་ལ་གཅིག་ཡོད་དམ་མེད། དང་པོ་
ལྟར་ན་མདོ་ལས། ཉོན་མོངས་སྒྲིབ་པ་བྱང་ནས་ཤེས་བྱའི་སྒྲིབ་པ་མངོན་དུ་གདོད་
ཅིག་རྒྱུ། ཞེས་པ་དང་འགལ། གཉིས་པ་ལྟར་ན། མཆོད་གཏོར་ལས། གཉིས་
སྒྲིབ་མུན་པའི་ཚོགས་ལ་གསལ་བ་མེད། ཅེས་པ་དང་འགལ་ལོ། །ཞེ་ན། གཉིས་པ་
ལན་ནི། རྒྱུའི་དུས་ན་འབྲས་བུའི་བོན་ལ་སྤྱོད་པའི་ཤེས་སྒྲིབ་མངོན་གྱུར་པ་མེད་
28



དབྱིངས་རིག་མཛོད། སྨད་ཆ།
འབྱུང་རུང་བ་ཙམ་ཡོད་པས་ལུང་གཉིས་
ང་གཉིས་ཀ་དང་མི་འགལ་ལ། འབྲས་དུས་
ན་རྒྱུའི་བོན་ལ་སྤྱད་པའི་ཉོན་སྒྲིབ་མེད་ཀྱི་སྤྱིར་ཁྱབ་པའི་སྒྲིབ་པ་ནི་རྒྱུན་མཐའ་
མན་ཆད་ལ་ཡོད་དོ།།
དོན་བདུན་པ་སྒྲིབ་གཉིས་ཀྱི་རང་བཞིན་བྱེ་བྲག་ཏུ་བཤད་པ་ལ་གཉིས་ཏེ།
ཉོན་སྒྲིབ། ཤེས་སྒྲིབ་བོ། །དང་པོ་ལ་བདུན་ཏེ། རྒྱུ། རྐྱེན། ངོ་བོ། ངེས་ཚིག དཔེ་
དང་། རྣམ་གྲངས། བྱེད་ལས་སོ། །རྒྱུ་ནི་མ་རིག་པ་སྟེ། གསུང་རབ་ལས།
བོན་ཐམས་ཅད་མ་རིག་པ་ལས་བྱུང་།། ཞེས་སོ། །རྐྱེན་རྒྱུའི་བོན་བཞིས་བྱས་སོ།།
ངོ་བོ་བདག་གཞན་དུ་འཛིན་པའི་ཉོན་མོངས་པའི་རྣམ་པར་རྟོག་པ་ཅི་རིགས་སོ།།
ངེས་ཚིག་ནི་རང་གི་སེམས་རྒྱུད་ཉོན་མོངས་པར་བྱེད་ཅིང་། ཁྱད་པར་གྱི་ལམ་ལ་
གེགས་བྱེད་པས་ཉོན་སྒྲིབ་ཅེས་བྱའོ། །དཔེ་ནི་དབྱར་གྱི་ཤེའུ་མུན་ལྟར་རྣམ་པར་
གང་ཡང་མི་གསལ་བའོ། །རྣམ་གྲངས་ལ་སྤྱི་དང་། སོ་སོའི་དོན་གཉིས་ལས།
དང་པོ་ནི། སྤྱིར་མ་ངེས་ཀྱང་འདིར་གབ་པ་ལྟར་བཤད་ན་བཅུ་ལ། དེ་ཡང་ངོས་
བཟུང་ལུགས་མང་ཡང་གཞུང་ཉིད་དང་བསྟུན་ན་སྤྱི་སྒྲིབ་གཉིས། ཕྱྭ་གཤེན་ལ་
གཉིས། སྣང་གཤེན་ལ་གཅིག །འཕྲུལ་གཤེན་ལ་བཞི། སྲིད་གཤེན་ལ་གཅིག་སྟེ།
གཉོས་རྒྱལ་ཡང་འདི་ལྟར་བཞེད་པས་འཐད་དོ། །གཉིས་པ་ལ་སྤྱི་སྒྲིབ་དང་།
སྒོས་སྒྲིབ་གཉིས་ལས། དང་པོ་ལ། ལྟ་སྒྲིབ། སྤྱོད་སྒྲིབ་གཉིས་སོ། །དང་པོ་ནི།
གཏི་མུག་གིས་བོན་དང་བོན་མིན་མི་འབྱེད་ཅིང་། མི་དགེ་བ་རང་གིས་སྤྱོད་པའི་
ཉེས་དམིགས་མི་རྟོགས་པ་དང་། ཐེག་ཆེན་གྱི་དོན་སྒྲ་ཙམ་ཐོས་ན་འང་ལོག་ལྟ་བྱེད་
ནས། ཅི་མ་བསྒྲུབས་པའི་སངས་རྒྱས་དགོས་ཏེ། སུས་འོག་ཁང་མེད་པའི་སྟེང་
ཁང་བྱས་ཟེར་ནས་སྐུར་པ་འདེབས་པར་བྱེད་དོ། །གཉིས་པ་ནི། ལྟ་བ་སྒྲོ་འདོགས་
དང་སྐུར་འདེབས་ཀྱི་མཐར་ལྷུང་བ་དང་། སྤྱོད་པ་འཁྲུལ་པ་ཕྱིན་ཅི་ལོག་གི་རྗེས་
2



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སུ་སྤྱད་ཅིང་དེ་ལ་ཞེན་པའོ། །འདི་གཉིས་རྒྱུ་བོན་བཞི་ལ་གནས་པས་སྤྱི་སྒྲིབ་ཅེས་
བྱའོ། །གཉིས་པ་སྒོས་སྒྲིབ་ནི། འཁྲུགས་སྡེབས་ཀྱིས་ཕྱྭ་སྣང་འཕྲུལ་སྲིད་བཞིར་
བསྡུས་ནས་བཤད་པ་ལས། དང་པོ་ཕྱྭ་གཤེན་ལ་གཉིས་ལས། དང་པོ་ལྟ་འཁྲུལ་
ནི། ནང་གི་བག་ཆགས་ཕྱིར་འགྱུས་ཏེ་ལྷ་འདྲེ་གཉིས་སུ་འཛིན། ཕྱིའི་བག་ཆགས་
ནང་དུ་འགྱུས་ཏེ་དེས་ཕན་གནོད་གཉིས་སུ་གཟུང་ནས་འཁྲུལ་པར་སྤྱོད་པའོ། །
གཉིས་པ་སྤྱོད་འཁྲུལ་ནི། ནད་པ་ལ་སོགས་གསོ་བའི་ཆེད་དུ་མིའམ་དུད་འགྲོ་གླུད་
དུ་གཏང་བས་ཕན་པར་གཟུང་ནས། སྒྱུ་མའི་མོ་དང་པྲ་ཡིས་དེ་ལ། བདུད་ཅིག་
གནོད་པས་ལུག་ནག་གཅིག་གཏང་ན་ཕན་ཏེ་མཆིའོ། །ཞེས་པ་ལྟ་བུའི་སྲོག་གི་
ལྡམ་པོ་བྱེད་པ་ནི། མོ་མ་སྡིག་ང་སྡིག་ལུམ་དང་འདྲའོ། །གཉིས་པ་སྣང་གཤེན་
པའི་སྤྱོད་འཁྲུལ་ནི། མིའམ་དུད་འགྲོ་གླུད་དུ་གཏོང་བས་ནད་པའམ་སྲི་བུ་སོས་
པ་རེ་ནས་ལས་ངན་ལ་སྤྱད་པ་ནི། ཁྲ་སྤྱང་གི་ལས་དང་འདྲ་སྟེ། བོན་པོ་གྱིམ་
ཤང་གོང་གོང་ལྟ་བུའོ། །གསུམ་པ་འཕྲུལ་གཤེན་ལ་ལྟ་འཁྲུལ་གཉིས་སྤྱོད་འཁྲུལ་
གཉིས་དང་བཞི་ལས། དང་པོ་ནི། དགེ་བ་བྱས་པས་མི་ཕན་ཏེ། དགེ་བ་བྱས་
བྱས་པ་མཐོ་རིས་སུ་སྐྱེས་པ་སུས་མཐོང་། སྡིག་པ་བྱས་པས་མི་གནོད་དེ། སྡིག་
པ་བྱས་བྱས་པ་ངན་སོང་དུ་སྐྱེས་པ་སུས་མཐོང་ཟེར་ནས་མཐུ་ལ་སོགས་པའི་སྡིག་
པ་བག་མི་ཚ་བར་བྱེད་པའོ། །གཉིས་པ་ནི། ལུས་སེམས་མ་བྲལ་གྱི་བར་དུ་སེམས་
ཡོད། བྲལ་ནས་མེད་དོ་ཅེས་སྐུར་པ་འདེབས་པའོ། །འདི་གཉིས་ནི་ལྟ་འཁྲུལ་ལོ། །
གསུམ་པ་ནི། རང་ལ་གནོད་པ་བསྐྱལ་བའི་དགྲའམ་བགེགས་ལ་ཞེ་སྡང་གིས་མཐུ་
ལ་སོགས་བྱེད་ཅིང་། རང་ལུས་ལ་ཞིང་ཆེན་གཡང་གཞི་གྱོན་པ་ལ་སོགས་རུ་དྲའི་
ལས་སྤྱོད་བྱེད་པའོ། །བཞི་པ་ནི། གཞན་གྱི་གནོད་པ་བྱས་པའི་རྗེས་སུ་རང་གི་
སེམས་ཤོར་ནས་མཐུ་ལ་སོགས་པས་ཕ་རོལ་པ་གསད་འདོདཀྱི་ཡིད་ཀྱི་རྣམ་རྟོག་
30



དབྱིངས་རིག་མཛོད། སྨད་ཆ།
གཡོ་ཞིང་རྒྱུད་འཁྲུགས་པའོ། །འདི་གཉིས་སྤྱོད་འཁྲུལ་ལོ། །བཞི་པ་སྲིད་གཤེན་པའི་
ལྟ་འཁྲུལ་ནི། ལུས་སེམས་བྲལ་དུས་སེམས་དུམ་བུ་གསུམ་དུ་ཆད་ནས། བླ་ནི་
གཤེད་པོས་འཁྱེར། ཡིད་འདུར་ལེགས་ན་ལེགས། མ་ལེགས་ན་གནོད་པ་དང་།
སེམས་དགེ་སྡིག་གི་ལས་དབང་གིས་གནས་མཐོ་དམན་རིགས་དྲུག་ཏུ་མི་གསུམ་
ལམ་གསུམ་དུ་བརྒྱུད་པ་ལྟར་འགྲོ་བར་རྟོགས་སོ། །བདུན་པ་བྱེད་ལས་ནི། གབ་
པ་ལས། ལྷ་མིའི་གོ་འཕང་ཐོབ་ཏུ་མི་སྟེར་ཞེས་སོ། །འདི་ལ་ཐེ་ཚོམ་སྤང་བ་ནི།
ད་ལྟར་གྱི་མི་ལུས་འདི་སྔ་མའི་ཚུལ་ཁྲིམས་སོགས་རྒྱུ་ཕུན་ཚོགས་གསུམ་ལས་བྱུང་
བར་བཤད་པས། དེའི་རྟེན་དེ་ལ་ཉོན་སྒྲིབ་མེད་ན་སྡེ་སྣོད་སྤྱི་ལ་འགལ་ཞིང་།
ཡོད་ན་འདིར་མི་ལུས་ཐོབ་པ་དང་འགལ་ལོ། །ཞེ་ན། འདི་ལ་སྔ་རབས་པ་ད
གི་རྩོད་སྤང་གི་ལན་མང་དུ་མཛད་འདུག་ཀྱང་། ཁོ་བོ་ཅག་ནི་སྤྱི་སྒྲིབ་ཙམ་ཡོད་ཀྱང་
ལྷ་མིའི་གོ་འཕང་ལ་མི་བསྒྲིབ་ལ། འདིའི་སྒྲིབ་པར་སྤྱད་ན་མི་ལུས་ཐོབ་པ་ལྟ་ཅི།
ངན་སོང་དུ་སྐྱེ་སྟེ་མོ་མ་སྡིག་ང་དང་། བོན་པོ་གྱིམ་ཤང་གི་ལོ་རྒྱུས་ལ་སོམ་ཞིག་
དང་རྩོད་སྤང་མང་པོ་མཛད་ཅི་དགོས་སྨྲའོ།།
དོན་གཉིས་པ་ཤེས་སྒྲིབ་ལ་བདུན་ཏེ། རྒྱུ། རྐྱེན། ངོ་བོ། ངེས་ཚིག དཔེ།
རྣམ་གྲངས། བྱེད་ལས་སོ། །རྒྱུ་ནི་བོན་གྱི་བདག་འཛིན་ཡེ་ཤེས་ཀྱི་བདག་ཅན་དུ་
གཟུང་བ་སྟེ། སྔ་མ་ལས། བདག་དང་གཞན་དུ་འཛིན་པ་ལས་བྱུང་།། ཞེས་སོ། །
རྐྱེན་འབྲས་བུའི་བོན་དང་བླ་མའི་གདམས་པ་ལ་ཤེས་རབ་སྦྱོང་པ་ལམ་གྱི་ཤེས་བྱ་
དང་བདེན་པར་མཐོང་བས་བྱས་སོ། །ངོ་བོ་ལ་གཉིས་ཏེ། དངོས་དང་། དབྱེ་བའོ།།
དང་པོ་ནི། བདེན་པ་ཡུལ་དུ་བྱས་པའི་ང་རྒྱལ་ཆ་ཕྲ་བའམ་འབྲས་བུའི་ཐེག་པ་
རང་རང་གི་ལམ་འབྲས་ལ་དམིགས་ཏེ་གྲུབ་པ་འཐོབ་པོ་སྙམ་པ་སྟེ། མདོ་ལས་
ཤེས་བྱའི་ང་རྒྱལ་ཆ་ཕྲ་བ་དེས་ཀྱང་ཀུན་གཞི་བྱང་ཆུབ་སེམས་ལ་བསྒྲིབས་པའོ།།



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཞེས་དང་། གབ་པ་ལས། ཉོན་མོངས་པའི་སྒྲིབ་པ་འབྱོངས་པའི་དུས་ན།། བྱང་
ཆུབ་ཀྱི་སེམས་གསལ་བའི་རོ་མྱོང་ནས། ཡིན་པར་ཡིད་ཆེས་པ་ལ། གསལ་ལོ་བའི་
རྟོག་པ་བྱུང་བ་ལ། ཤེས་བྱའི་སྒྲིབ་པའི་མིང་བཏགས། ཞེས་སོ། །གཉིས་པ་ག བག་
ཉལ། མངོན་གྱུར་གཉིས་ལས། དང་པོ་ནི། འགྲོ་བ་ཀུན་གྱི་རྒྱུད་ལ་གནས་ཤིང་ངོ་
མི་འདོན་པ་ཉིན་པར་གྱི་སྐར་མ་ལྟར་བུ་དང་། འབྲས་བུའི་བོན་ལ་སྤྱོད་པ་ཕལ་
ཆེར་རྒྱུར་སྤྱོད་པའི་ཚུལ་དུ་གནས་སོ། །གཉིས་པ་ནི། ས་དང་པོ་ལ་སོགས་ས་
ནོན་པའམ་ཡེ་གཤེན་པ་ལ་མངོན་གྱུར་དུ་ཡོད་དེ། མཚན་མོའི་སྐར་མ་བཞིན་ནོ། །
ངེས་ཚིག་ཤེས་བྱ་འགའ་ཞིག་ལ་གེགས་བྱེད་ཅིང་རྣམ་མཁྱེན་གྱི་ཡེ་ཤེས་སྐྱེར་མི་
སྟེར་བས་ཤེས་སྒྲིབ་ཅེས་བྱའོ། །དཔེ་ནི་ཤེལ་སྒོང་སེང་རས་ཀྱིས་ཆོད་པ་དང་འདྲའོ།།
རྣམ་གྲངས་ལ་སྤྱི་དང་། སོ་སོའི་དོན་བསྟན་པ་གཉིས་ལས། དང་པོ་ནི། གཉོས་
རྒྱལ་གྱིས་དྲང་སྲོང་ཨ་དཀར་གཉིས་ལ་གསུམ་གསུམ་དང་། དགེ་ཡེ་གཉིས་ལ་གཉིས་
གཉིས་སྦྱར་ནས་བཤད་པ་གཞུང་ལ་བརྟག་ན་འཐད་པར་སྣང་ལ། གྲངས་ནི་གབ་
པ་ན་བཅུར་ངེས་སོ། །གཉིས་པ་ནི་བཞིར་བསྡུས་ནས་བསྟན་པ་ལས། དང་པོ་དགེ་
བསྙེན་ལ་གཉིས་ཀྱི་དང་པོ་ནི། དགེ་སྡིག་གི་འབྲས་བུ་མཆོག་དམན་འབྱིན་པར་
རྟོགས་ནས། རྒྱུ་འདིར་སྦྱིན་པ་བཏང་བ་ལ་སོགས་པའི་འབྲས་བུ་ཕྱི་མར་ལོངས་
སྤྱོད་ཚོགས་པ་དང་། ཐར་པ་འཐོབ་པ་ལ། རྒྱུ་བཏང་ངོ་། །འབྲས་བུ་འཐོབ་བོ་མནོ་
བ་དེ་ནི། སེམས་ཉིད་རྒྱུ་འབྲས་དབྱེར་མེད་དུ་གནས་པར་མ་རྟོགས་པའི་སྒྲིབ་པའོ།།
གཉིས་པ་ནི། གཉིས་འཛིན་གྱི་སེམས་དེས་འཁོར་བར་སྡུག་བསྔལ་བར་ཤེས་ནས་
བདེ་བ་ཐོབ་པར་འདོད་ཀྱང་། །བདེ་བའི་དོན་དེ་རང་ལ་ཡོད་པར་མ་ཤེས་ནས་
རྒྱུ་སྦྱིན་པ་ལ་སོགས་དགེ་བ་བསྒྲུབ་པའི་འབྲས་བུ་བཟང་པོ་གཞན་ནས་འབྱུང་ངོ་
མནོ་བ་དེ་ནི། སངས་རྒྱས་རང་སེམས་ལས་འབྱོན་པར་མ་རྟོགས་པའི་སྒྲིབ་པའོ། །
32



དབྱིངས་རིག་མཛོད། སྨད་ཆ།
མ་.
གཉིས་པ་དྲང་སྲོང་ལ་གསུམ་གྱི། དང་པོ་ནི། ཤ་ཆང་ལ་སོགས་ཁ་ཟས་བཅུད་ཅན་
སྤངས་བ་དང་། དབུ་བྲེག་ཞབས་རྗེན་ལ་སོགས་ལུས་ཀྱི་དཀའ་ཐུབ་སྤྱད་པས་
སེམས་ཀྱི་ཉོན་མོངས་པའི་རྣམ་རྟོག་ཐམས་ཅད་ཞིའོ་མནོ་བ་དེ་ནི། སེམས་ཉིད་
ཡེ་ནས་བདེ་ཆེན་རྟོག་མེད་དུ་གནས་པ་མ་རྟོགས་པའི་སྒྲིབ་པའོ། །གཉིས་པ་ནི།
རང་འཁོར་བའི་གནས་ནས་འདྲེན་པའི་སངས་རྒྱས་རང་སེམས་ལས་འབྱུང་བ་
མ་ཤེས་པར་གཞན་ནས་འོང་དུ་རེ་ནས། དེ་ལ་མཆོད་བསྟོད་ལ་སོགས་པ་བྱས་པས་
འབྲས་བུ་འཐོབ་བོ་མནོ་བ་དེ་ནི། རང་སེམས་སངས་རྒྱས་ཀྱི་ངོ་བོ་ཡིན་པར་མ་
རྟོགས་པའི་སྒྲིབ་པའོ། །གསུམ་པ་ནི། དུག་ལྔ་ལ་སོགས་ཉོན་མོངས་པ་ཡེ་ཤེས་
ཀྱི་རྒྱན་དང་། ངོ་བོ་སེམས་ཉིད་ཡིན་པར་མ་ཤེས་ནས་སྒོ་གསུམ་གྱིས་དེ་སྤང་བའི་
ཐབས་ལ་འབད་པས། འབྲས་བུ་འཐོབ་བོ་མནོ་བ་དེ་ནི། སེམས་ཉིད་སྤང་བླང་
བྲལ་བའི་དོན་མ་རྟོགས་པའི་སྒྲིབ་པའོ། །གསུམ་པ་ཨ་དཀར་བ་ལ་གསུམ་ལས།
དང་པོ་ནི། ཕྱིའི་སྣོད་གཞལ་ཡས་དང་། འབྱུང་བ་ཡུམ་ལ་སོགས་དང་། བཅུད་ལྷ་
དང་ལྷ་མོར་བསྒོམས་ནས་དེ་ལ་དེ་དེ་བཞིན་དུ་ཡིན་མནོ་བ་དེ་ནི། སེམས་ཉིད་
བདེ་བ་ཆེན་པོ་བོན་གྱི་སྐུར་གནས་པར་མ་རྟོགས་པའི་སྒྲིབ་པའོ། །གཉིས་པ་ནི།
ཡུལ་ཡུམ་སྟེ་དབྱིངས་དང་རིག་པ་ཡབ་སྟེ་ཡེ་ཤེས། དེ་གཉིས་ཐབས་ཤེས་ཀྱི་ཚུལ་
དུ་འབྲེལ་པས་དེ་ལྟར་བསྒོམས་པས། ཡུལ་དང་ཡུལ་ཅན་ལྷ་ཡབ་ཡུམ་དངོས་སུ་
གྱུར་ནས། བདག་ཉིད་དེས་ཁྲིད་པ་ལྟར་བྱེད་ནས། རྫོགས་སྐུའི་ཞིང་དུ་ཕྱིན་མནོ་
བ་དེ་ནི། སེམས་ཉིད་འགྲོ་འོང་མེད་པའི་དོན་མ་རྟོགས་པའི་སྒྲིབ་པའོ། །གསུམ་
པ་ནི། སྐྱེ་བ་མེད་པའི་དབྱིངས་ནས་ཡེ་ཤེས་མ་འགགས་པར་གསལ། དེ་ཡང་ཡབ་
ལྟར་སྣང་བ་ཡེ་ཤེས་དང་ཡུམ་ལྟར་སྣང་བ་དབྱིངས་དང་། ཐབས་ཤེས་དེ་གཉིས་ཀྱི་
སྤྲུལ་པ་ལས། ལྷག་པའི་སྐུར་བསྐྱེད་ནས་དེ་དང་བདག་ཐ་མི་དད་དུ་གྲུབ་པོ་མནོ་བ་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དེ་ནི། སེམས་ཉིད་ཡེ་ནས་སངས་རྒྱས་ཡིན་པར་མ་རྟོགས་པའི་སྒྲིབ་པའོ། །བཞི་པ་
ཡེ་གཤེན་ལ་གཉིས་ལས། དང་པོ་ནི། སྣང་བ་ཐམས་ཅད་ཏིང་ངེ་འཛིན་མ་ཡེངས་
པར་སེམས་ཉིད་རྣམ་པར་དག་པའི་དཀྱིལ་འཁོར་དུ་ཤར་བར་རྟོགས། དེའི་ཀློང་
ནས་རིག་པའི་ཡེ་ཤེས་འོད་ཀྱི་འཁོར་ལོ་ལྟར་རང་ལ་རང་གསལ་བར་རྟོགས། དེར་
གསལ་ལོ་བའི་རྟོག་པ་བྱུང་བ། དེ་ནི་སེམས་ཉིད་ཡེ་ནས་གཞི་མེད་རྩ་བྲལ་གསལ་
བྱ་གསལ་བྱེད་ལས་འདས་པའི་གཉིས་མེད་ཀྱི་དོན་མ་རྟོགས་པའི་སྒྲིབ་པའོ། །
གཉིས་པ་ནི། སེམས་ཉིད་མཐའ་བྲལ་ལ་སོགས་ཟབ་མོའི་དོན་ཅི་ལྟ་བ་བཞིན་དུ་
རྟོགས་ནས། ཡེ་གཤེན་གྱི་དགོངས་པ་མཐར་ཕྱིན་པ་ལ། བདག་གིས་རྟོགས་སོ།།
བདག་དང་གཞན་མི་མཉམ་མོ་མནོ་བའི་རྟོག་པ་བྱུང་བ། དེ་ནི་སེམས་ཉིད་ཡེ་
ནས་རྟོགས་འཁྲུལ་ལས་འདས་པའི་དོན་མ་རྟོགས་པའི་སྒྲིབ་པའོ། །བདུན་པ་བྱེད་
ལས། གབ་པ་ལས། བླ་ན་མེད་པའི་འབྲས་བུ་ལ་བསྒྲིབ། ། ཅེས་སོ། །
དོན་གཉིས་པ་སྒྲིབ་པ་སྦྱང་ཐབས་ལ་ཉོན་སྒྲིབ་དང་ཤེས་སྒྲིབ་གཉིས་ལས།
ཉོན་སྒྲིབ་ལ་ཁད་ཀྱིས་དང་ཅིག་ཅར་དུ་སྦྱང་བའི་ལུགས་གཉིས་ཡོད། ཁད་ཀྱིས་སྦྱང་
བ་ནི། དཔྱོད་སྒོམ་དང་འཇོག་སྒོམ་གཉིས་ལས། དཔྱོད་སྒོམ་གཙོ་བོར་གཟུང་
བ་སྟེ། གབ་པ་ལས། ཉོན་མོངས་པའི་སྒྲིབ་པ་ནི། ཁད་ཀྱིས་སྦྱོང་བའི་རྒྱུ་ཡིན་ཏེ།
འཁོར་བ་རྣམས་ལ་གཡང་ས་བསྐུར་ཞིང་། བོན་གྱི་དགེ་སྡིག་བཤད་དེ། བཀྲི་དྲང་
གི་སྒོ་ནས་སྦྱངས་པས་འབྱོངས་ཏེ་འོང་ན་ཐེག་པ་འོག་མའི་ནང་ན་ཞིབ། ཅེས།
འཁོར་བའི་ཉེས་དམིགས་དང་། ལས་རྒྱུ་འབྲས་ལ་སོགས་པའི་བློ་ལྡོག་བཞི་ལ་
དཔྱོད་བསྒོམས་ཀྱིས་མྱོང་བ་ཐོན་པ་དང་། རིམ་གྱིས་བསག་སྦྱོང་སོགས་ཀྱིས་ཐེག་
པ་ཆེན་པོའི་ལམ་ལ་བཀྲི་ཞིང་། ཐེག་པ་འོག་མའི་ནང་ན་ཞིབ་པ་། མཚན་བཅས་ཀྱི་
དགེ་བ་སྟེ། ལོ་ཟླའི་ཡུན་བསྲིང་ནས་འབད་དོ། །ཅིག་ཅར་དུ་སྦྱང་བའི་ལུགས་
34



དབྱིངས་རིག་མཛོད། སྨད་ཆ།
ནི། འཇོག་སྒོམ་གཙོར་གཟུང་ཞིང་། དེའང་སྡེ་གསུམ་ལས་སེམས་ཕྲན་གཙོ་ལ།
སྦྱོང་ལུགས་ནི་ལེའུ་འདི་ཉིད་ཀྱི་སྐབས་ནས་བཤད་པ་ལྟར་རམ། གོང་དུ་རྒྱུད་
བཤད་པའི་སྐབས་ཀྱི་སེམས་ཕྲན་གྱི་གོ་རིམ་བཤད་པ་ཅི་ལྟ་བ་བཞིན་ལ། ཚུལ་ནི་
རིམ་གྱིས་མ་ཡིན་ཏེ། ཅིག་ཅར་དུ་འབྱོང་པའི་ཚུལ། དེ་ཉིད་ལས། དཔེར་ན་མུན་
པའི་ཀློང་དུ་ནམ་མཁའ་ལ་ཉི་མ་ཤར་བའི་དུས་ན། རི་ལུང་དུས་གཅིག་ཏུ་ས་ལེ་
འོངས་བ་དང་འདྲ་བར། ཐེག་པ་འོག་མ་རྣམས་བློའི་སྒྲིབ་པ་སྟུག་པོ་མུན་པ་དང་
འདྲ་བ་དེས་མནོན་པ་དེ་ལ། ཐེག་པ་ཆེན་པོའི་དོན་ཉི་མ་ཤར་བར་འདྲ་བའི་
འོད་ཀྱིས། སྒྲིབ་པ་ཐམས་ཅད་དུས་གཅིག་ཏུ་འབྱོངས་པར་འགྱུར། ཞེས་སོ། །
དཔྱོད་སྒོམ་དང་འཇོག་སྒོམ་གཉིས་ཀ་ལ། བླ་མའི་གདམས་ངག་བཞིན་བསྒོམ་
ཤེས་པའི་ཤེས་སྒོམ་དང་། བརྩོན་འགྲུས་དྲག་པོས་དར་ཙམ་ཡེངས་སུ་མི་གཞུག་
པའི་བརྩོན་སྒོམ་དང་། ངང་བསྲིང་བའི་ཡུན་རིང་སྒོམ་དང་། བར་ཆད་མེད་
སྒོམ་དང་བཞི་གྲོགས་སུ་འཁྱེར་ཤེས་པར་བྱའོ། །གཉིས་པ་ཤེས་སྒྲིབ་སྦྱང་ཐབས
གཉིས་ཏེ། དངོས་དང༌། ངོ་བོ་ལ་རྩོད་པ་སྤང་བའོ། །དང་པོ་ནི། སྔ་མ་ལས།
སྦྱོང་བའི་ཐབས་ནི་མི་དམིགས་ཤེས་རབ་ཀྱིས་སྦྱོག དུས་ཅིག་ཅར་ཏུ་སྦྱོང་བའོ། །ཞེས་
སྒྲིབ་པ་དེ་དག་ཐམས་ཅད་སེམས་ཀྱི་འཛིན་རྟོག་ཡིན་ལ། སེམས་ཉིད་ངོ་བོ་སྟོང་
པ། རང་བཞིན་གསལ་བ། མཚན་ཉིད་དབྱེར་མེད་ལ། སྟོང་ངོ་བའམ། གསལ་
ལོ་བའམ། རྟོགས་སོ་བའི་རྟོག་པ་རང་གྲོལ་དུ་ཤེས་པའི་ཤེས་རབ་ཁྱད་པར་ཅན་
གྱིས་སྦྱོང་བའོ། །གཉིས་པ་ལ་གཉིས་ཏེ། བོན་གྱི་ཡིན་མིན་ལ་རྩོད་པ་སྤང་བ། ངོ་
བོ་དངོས་ལ་རྩོད་པ་སྤང་བའོ། །དང་པོ་ནི། ཁོ་ན་རེ། ཤེས་སྒྲིབ་དེ་དག་གང་ཟག་
རང་རང་གི་རྒྱུད་ལ་བྱུང་བའི་ཕྱིར། བོན་གྱི་མ་ཡིན་པར་ཐལ་ལོ། །ཞེ་ན། ཁྱབ་
པ་མེད་དེ་འབྲས་བུའི་བོན་ཉམས་སུ་མ་བླངས་ན་གང་ཟག་གི་རྒྱུད་ལ་སྒྲིབ་པ་དེ་
བབས་ལ
3



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དག་མི་འབྱུང་བའི་ཕྱིར་རོ། །གཉིས་པ་ནི། སྒྲིབ་པ་དེ་ཉིད་ངོ་བོ་རྟོགས་པ་ལས་
བྱུང་ངམ་མ་རྟོགས་པ་ལས་བྱུང་། གཉིས་པ་ལྟར་ན། གབ་པ་ལས། བྱང་ཆུབ་
སེམས་གསལ་བའི་རོ་མྱོང་ནས་ཡིན་པ་ཡིད་ཆེས་པ་ལས། གསལ་ལོ་བའི་རྟོག་པ་
བྱུང་བ་ནི་ཤེས་བྱའི་སྒྲིབ་པའི་མིང་བཏགས། ཞེས་པ་དང་འགལ་ལོ། །དང་པོ་ལྟར་
ན། ངོ་བོ་རྟོགས་ཀྱང་ཤེས་སྒྲིབ་དང་མ་བྲལ་བར་ཐལ། འདོད་ན་དེ་སྤང་བྱེད་ཀྱི་
གཉེན་པོ་མི་སྲིད་པའི་ཕྱིར། ངོ་བོ་རྟོགས་ཀྱང་ཕན་པ་མི་བྱུང་བར་ཐལ་ལོ། ཞེ་ན།
གཉེན་པོ་གཞན་ནས་དགུག་མི་དགོས་ཏེ། རང་གི་ངོ་བོ་མི་དམིགས་པའི་ཤེས་
རབ་རང་ལས་ཤར་བའི་དུས་ན་རང་གི་སྒྲིབ་པ་རང་གིས་བསལ་བ་སྟེ། དཔེར་ན་
ལྕགས་ལྕགས་ཀྱིས་གཅོད་པ་བཞིན་ནོ། །དེ་བས་ན་གཉེན་པོ་རང་གིས་རང་གྲོལ་
བར་བྱེད་པ་ལ། མིང་བརྗོད་ན་སློབ་དཔོན་རང་གིས་རང་བསད་པ་ཞེས་བྱ་སྟེ།
དེ་སྐད་དུ། མདོ་འགྲེལ་ལས། རང་གིས་རང་ཉིད་གྲོལ་ཅིང་དག །དེས་ན་སློབ་
དཔོན་བསད་ན་བདེ། ། དཔེར་ན་ལྕགས་ཀྱིས་ལྕགས་གཅོད་པ་ལས། ། གཞན་གྱིས་
ཆོད་པར་མི་འགྱུར་རོ། །ཞེས་སོ། །
ས་བཅད་གཉིས་པ་གོལ་སྐྱོན་ལ་གཉིས་ཏེ། སྐྱོན་དང་། བསལ་ཐབས་སོ། །དང་པོ་
ནི། ལམ་མངོན་སངས་རྒྱས་པའི་རྒྱུད་ལས། ཐེག་ཆེན་ལྟ་བའི་གདར་ཤ་མ་ཆོད་
སྐྱོན།། ལྟ་བ་དབྱིངས་ཐལ་སྟོང་པ་ཟད་པར་སྐྱེ། ། ལུང་མ་ཁྲོལ་བས་མ་རིག་འཐོམས་
པོར་སྐྱེ། ། མན་ངག་མ་ཆོད་མ་རིག་བསླུ་གནས་སྐྱེ། ། དམ་ཚིག་བདག་འཛིན་ཉོན་
མོངས་རུ་དྲར་སྐྱེ། ། ཕྲིན་ལས་གཟའ་གཏད་སྟོབས་ཆུང་བྱིས་པར་སྐྱེ། ། ལམ་ལ་
བགྲོད་འཛིན་ཁམས་གསུམ་འཁོར་བར་སྐྱེ། ། གནས་ཡུལ་དམིགས་བཅས་ལྟུང་བ་
ལྷ་རུ་སྐྱེ། ། དགོངས་རྒྱུད་དྲེགས་བཅས་གདུག་པ་སྲིན་པོར་སྐྱེ། ། ཏིང་འཛིན་ཡུལ་
འཕྱོས་དབང་པོ་མ་ཚང་སྐྱེ། ། ཉམས་ཡོད་བག་ཆགས་ཕྱིར་འབྲེང་མངལ་རྒྱུད་སྐྱེ། །
36



དབྱིངས་རིག་མཛོད། སྨད་ཆ།
ས་བསྟན་
ཡོད་མེད་མུར་གཟུང་ཉི་ཚེའི་གཟུགས་ཅན་སྐྱེ། ། སྟོང་ལྟ་འཛིན་བཅས་ཚེ་རིང་ལྷ་
རུ་སྐྱེ། ། ཞེས་པ་ལ་བཞི་སྟེ། སོ་སོའི་དོན། དཔེས་མཚོན་པའི་ངེས་ཚིག །དོན་གྱི་
ངོ་བོ། གང་ལས་བྱུང་བའོ། །དང་པོ་ལ་བཅུ་གཉིས་ཡོད་པས་རེ་རེ་བཞིན་དུ།
གོལ་བའི་ངོ་བོ། གོལ་བའི་གཞི། གོལ་བའི་ཉེས་པ་དང་གསུམ་རེས་
ལས། དང་པོ་ནི། ངོ་བོ་དབྱིངས་ལས་ཐལ་ཏེ་སྟོང་པ་ཕྱོགས་གཅིག་ཏུ་འཛིན་པས།
གཞི་དབྱིངས་མཐའ་བྲལ་ལས་གོལ་ནས། ཉེས་པ་སྟོང་པ་ཟད་པའི་མཐར་ལྟུང་
བས་ཅི་ཡང་མེད་པའི་སྐྱེ་མཆེད་དུ་སྐྱེའོ། །གཞན་རྣམས་ལའང་ངོ་བོ་གཞི་ཉེས་
པ་གསུམ་དེ་བཞིན་དུ་སྦྱར་རོ། །གཉིས་པ་ནི། འཁོར་འདས་ཐམས་ཅད་སེམས་
ཉིད་ལས་བྱུང་བས་སེམས་ཉིད་ཀྱི་ལུང་གིས་མ་ཁྲོལ་བའི་བོན་གང་ཡང་མེད་པ་ལ།
སེམས་ལུང་དོན་གྱིས་མ་ཁྲོལ་བས། མ་ནོར་བདེན་པའི་དོན་ལས་གོལ་ནས། མ་
རིག་འཐོམས་པོ་དེས་ནམ་མཁའ་གསལ་སྟོང་དབྱེར་མེད་དུ་གནས་པའི་དོན་མ་
ཤེས་པ་ལྟར་སེམས་ཉིད་གསལ་སྟོང་དབྱེར་མེད་དུ་མ་རྟོགས་པས་ནམ་མཁའ་
མཐའ་ཡས་སུ་སྐྱེའོ། །གསུམ་པ་ནི། མ་ནོར་བའི་ལུང་གིས་གཏན་ལ་ཕབ་པ་དེ་ཁོ་
ན་ཉིད་ཀྱི་ཐོག་ཏུ། སེམས་ཉིད་ཀྱི་མན་ངག་གིས་ཅེར་གཞག་ཤེས་པའི་འགྱུར་མེད་
ཀྱི་དེང་གིས་མ་ཆོད་པས། འཁྲུལ་མེད་ཀྱི་དོན་ལས་གོལ་ཏེ། འཁྲུལ་པ་སྣ་ཚོགས་
པས་ཁ་དྲངས་ནས་ཡིད་བསླུ་བའི་གནས་སུ་སྐྱེ་སྟེ། དེའང་མ་རིག་པའི་བསླུ་བ་
རྟག་ཆད་གཉིས་དང་། ཏིང་ངེ་འཛིན་གྱི་བསླུ་བ་གོང་མ་གཉིས་དང་། འཁྲུལ་
པའི་བསླུ་བ་འདོད་པ་གསུམ་དུ་ཁ་བརྒྱུད་པའོ། །བཞི་པ་ནི། སྣོད་བཅུད་འཁོར་
འདས་ཐམས་ཅད་སེམས་ཉིད་ཀྱི་རྩལ་ལམ་ཆོ་འཕྲུལ་ཡིན་པས། དམ་ཚིག་
བསྲུང་ཡུལ་གཞན། སྲུང་བྱེད་བདག་ཏུ་འཛིན་ནས་བསྲུང་བྱ་དམ་ཚིག་ལ་སྤང་
བླངས་དང་དགག་བསྒྲུབས་བྱས་པས་སྲུང་མེད་ལས་འགལ་ནས། ཉོན་མོངས་
37



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་ཅན་གྱི་རུ་དྲ་ཕོ་མོའི་ལུས་སུ་སྐྱེའོ། །འདིར་རྫོགས་པ་ཆེན་པོའི་ལམ་ཐད་དྲང་དུ་
བསྟན་པས། ཐེག་པ་འོག་མ་རྣམས་གཞུང་པར་གྱུར་ནའང་རང་རང་གི་ཉམས་
ལེན་ལ་ཡིད་ཆེས་ཀྱིས་ལྡོག་པ་མེད་ན། དེ་དག་གིས་ཀྱང་གནས་སྐབས་མི་བསླུའོ།
ལྔ་པ་ནི། ཕྲིན་ལས་བྱ་བ་མང་པོས་རྩོལ་ཅིང་བསྒྲུབས་པ་དང་། ཞི་ཁྲོ་ལ་སོགས་
པ་བསྒོམས་པའི་སེམས་ལས་གཟའ་གཏད་དང་བཅས་པས། རྩོལ་མེད་ཡེ་གྲུབ་ཆེན་
པོ་ལས་གོལ་ནས། སྟོབས་ཆུང་བྱིས་པའི་ཐེག་པ་འཕྲུལ་གཤེན་པ་ལ་སོགས་པར་
སྐྱེའོ། །དྲུག་པ་ནི། ས་བཅུ་དང་ལམ་ལྔ་ལ་ལམ་འགྲོ་ས་ཅན་ལྟ་བུར་གཟུང་ནས།
དེ་ལ་རིམ་པ་བཞིན་དུ་བགྲོད་པའམ་བདག་ཏུ་འཛིན་པས། སེམས་ཉིད་བགྲོད་
དུ་མེད་པའི་དོན་ལས་གོལ་ནས། ཁམས་གསུམ་གྱི་གནས་སུ་སྐྱེའོ། །བདུན་པ་ནི།
གནས་རིགས་ལྔའམ་རྫོགས་སྐུའི་ཞིང་ཁམས་ཡ་ཀི་ལོགས་ཤིག་ན་ཡོད་དམ་སྙམ་པའི་
དམིགས་པ་དང་བཅས་པས། མདོ་ལས། ཁམས་གསུམ་ས་དགུ་བོན་ཉིད་
དབྱིངས་སུ་གཟིགས་པ་བཞུགས་ཡུལ་དམ་པའི་ཕུལ། ཞེས་བྱ་སྟེ། བོན་ཉིད་ཀྱི་
དབྱིངས་ཕྱོགས་རིས་མེད་པའི་དོན་ལས་གོལ་ནས། ལྟུང་བ་ཅན་ལྷའི་ལུས་སུ་
སྐྱེའོ། །བརྒྱད་པ་ནི། སྨན་མ་ཞི་བ་དུག་ཏུ་སོང་བ་ལྟར་ལྟ་དགོངས་ཀྱིས་རྒྱུད་
དྲེགས་ཤིང་ཞེ་སྡང་ལ་སོགས་ཉོན་མོངས་པ་དང་བཅས་པས། ཞི་བ་ཆེན་པོ་མ་
གཡོས་པའི་དོན་ལས་གོལ་ནས། ཡིད་གདུག་པ་ཅན་གྱི་སྲིན་པོ་དངོས་ཀྱི་ལུས་སུ་
སྐྱེའོ། །དགུ་པ་ནི། ཏིང་ངེ་འཛིན་ཕྱི་ཡུལ་ལྔ་ལ་འཕྱོས་ནས་གཟུང་འཛིན་དུ་སྤྱོད་
པས། ཡེ་ནས་ཡེངས་སུ་མེད་པའི་ཏིང་ངེ་འཛིན་ལས་གོལ་ནས། དབང་པོ་མི་
ཚང་པ་ལ་སོགས་དགེ་སྤྱོད་མི་ཁོམ་པའི་གནས་སུ་སྐྱེའོ། །བཅུ་པ་ནི། ལྟ་སྒོམ་
ཁྱད་པར་ཅན་ལས་བྱུང་བའི་ཉམས་དེ་རང་གྲོལ་དུ་ཤེས་ན་དགོངས་པའི་མན་
ངག་ཡིན་ཏེ། མ་ཤེས་ནས་བདེ་ཉམས་ལ་སོགས་པ་ལ་ཆགས་ནས་ཕྱིར་འགྲིབ་
38



དབྱིངས་རིག་མཛོད། སྨད་ཆ།
པས། སེམས་ཉིད་བདེ་བ་ཆེན་པོ་ལས་གོལ་ནས། མངལ་གྱི་སྐྱེ་སྒོ་ཡང་ཡང་བརྒྱུད་
པར་སྐྱེའོ། །བཅུ་གཅིག་པ་དྲན་རྟོག་འཕྲོས་ཙ་ན་སེམས་ཡོད་དམ་སྙམ་པ་ལ། བརྟགས་
པས་མ་གྲུབ་པས་མེད་དམ་སྙམ་པའི་ཡོད་མེད་མུར་གཟུང་བས། སེམས་ཉིད་
གསལ་ལ་རང་བཞིན་མེད་པ་ལས་གོལ་ནས། དམྱལ་བ་ཉི་ཚེ་བའམ་ཡིད་ཀྱི་གཟུགས་
ཅན་གྱི་ཡོད་མིན་མེད་མིན་དུ་སྐྱེའོ། །བཅུ་གཉིས་པ་ནི། སྟོང་པ་ལ་བརྟགས་པས་
ཡུལ་མེད་པ་ལ་རྟོགས་སོ་སྙམ་པའམ་འཛིན་པ་དང་བཅས་པས། སེམས་ཉིད་ཡེ་
སྟོང་སྤྲོས་བྲལ་ལས་གོལ་ནས་བསམ་གཏན་བཞི་པའི་ཁྲོད་ལྷ་ཚེ་རིང་པོར་སྐྱེའོ།།
གཉིས་པ་དཔེས་མཚོན་པའི་ངེས་ཚིག་ནི། ཤར་དོན་ནུབ་ཏུ་གཉེར་བས་ཤར་དོན་
མི་འགྲུབ་པ་ལྟ་བུ་སྟེ། གོལ་སྒྲིབ་ཕྱེ་བའི་རྒྱུད་ལས། དཔེར་ན་དོན་ཡོད་ལམ་ཞུགས་
ཚེ།། ཤར་དུ་དོན་ཡོད་ནུབ་ལམ་ཞུགས། ནུབ་ཕྱིན་ཤར་དོན་མི་འགྲུབ་བཞིན།།
ཞེས་སོ། །གསུམ་པ་དོན་གྱི་ངོ་བོ་ནི། སྤྲོས་པའི་མཚན་མ་དང་བྲལ་བའི་དོན།
སྤྲོས་པ་ཅན་གྱི་མཚན་མའི་ལམ་གྱིས་བསྒྲུབས་པས་དོན་མ་གྲུབ་པ་དེ་ལས་ལོག་
པར་གོལ་བ་སྟེ། སྔ་མ་ལས། སྤྲོས་པ་མེད་པའི་དོན་བཤད་པས།། མཚན་མ་དག་
གི་ལམ་ལ་བགྲོད། སྒྲོ་སྐུར་བྲལ་བའི་བོན་ཉིད་ལ།། ཚིག་དང་ཡི་གེས་བརྗོད་པས་
གོལ།། ཞེས་སོ། །བཞི་པ་གང་ལས་བྱུང་བ་ནི། སངས་རྒྱས་ཀྱིས་གང་ཟག་གི་བློའི་
ཁྱད་པ་ལ་ལྟོས་ནས་ཐེག་པ་རིམ་པ་དགུར་གསུངས་ལ། དེ་དག་གི་ལྟ་སྤྱོད་མི་
མཐུན་པ་ལས། འོག་མ་ལ་ལྟོས་ནས་གོང་མ་ཁྱད་པར་འཕགས་ཤིང་འོག་མ་ལ་
གོལ་སྐྱོན་བྱུང་བ་ནི། དེ་ཉིད་ལས། སྣང་བ་དང་ནི་སྲིད་པའི་བོན། སྣང་སྲིད་རྒྱུ་
དྲུག་དབང་པོ་ལ།། སེམས་དང་ཐེག་པ་རིམ་པ་དགུ། མི་མཐུན་ལྟ་སྤྱོད་སོ་སོར་
བཤད།། དེས་ན་གོལ་ས་སྒྲིབ་པ་བྱུང་།། ཞེས་སོ། །དོན་གཉིས་པ་གོལ་སྐྱོན་བསལ་
བ་ལ་བཞི་སྟེ། གོལ་དང་མ་གོལ་གཉིས་སུ་མེད་པ། གཞི་མ་གྲུབ་པ། གོལ་བའི་ངོ་
39



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བོ་མ་གྲུབ་པ། གཞི་ཐོག་ཏུ་ཁོ་ཐག་ཆོད་པའོ། །དང་པོ་ནི། གོལ་བ་དངོས་དང་
གོལ་སའི་གཞི་གཉིས་ཀ་ལ་དངོས་མཚན་མ་གྲུབ་པས་གོལ་མ་གོལ་གཉིས་སུ་མེད་
དེ། དེ་སྐད་དུ། སྔ་མ་ལས། བོན་ཉིད་ཅི་བཞིན་བྱང་ཆུབ་སེམས།། བྱང་ཆུབ་
སེམས་ཀྱི་ཐེག་པ་ལ།། གཅིག་དང་གཉིས་སུ་བགྲང་དུ་མེད།། བགྲང་ན་མཐའ་
ཡས་བརྗོད་མི་ལང།། ཐེག་གཅིག་བྱང་ཆུབ་སྙིང་པོ་ལ།། བཟང་ངན་བླང་དོར་མ་
མཆིས་པས།། གོལ་ས་སྒྲིབ་པ་དབྱེར་མ་མཆིས།། བདེ་དང་སྡུག་བསྔལ་གཉིས་མ་
མཆིས། ཞེས་སོ། །གཉིས་པ་ནི། ཐེག་པ་འོག་མའི་མཐོང་སྣང་ལ་གོལ་སྒྲིབ་ལ་
སོགས་བྱུང་ནའང་གཞི་ལ་དེ་དག་གྲུབ་པ་མེད་དེ། དཔེར་ན་བར་སྣང་སྟོང་
ས་བོན་བཏབ་ཀྱང་ཆགས་ས་མེད་པས་མྱུ་གུ་འཁྲུངས་པ་མེད་པ་བཞིན་དུ། གཞི་ལ་
དངོས་མཚན་མ་གྲུབ་པས་གོལ་སྐྱོན་འབྱུང་ས་དང་གནས་ས་མེད་པ་ནི། མདོ་
འགྲེལ་ལས། དཔེར་ན་བར་སྣང་སྟོང་པའི་གཞི་མ་ལ།། འབྲས་བུ་ས་བོན་སྣ་
ཚོགས་བཏབ་གྱུར་ཀྱང་།། ཅིས་ཀྱང་མི་ཆགས་མྱུ་གུ་བརྟེན་ས་མེད། རང་བཞིན་ཡེ་
ནས་གནས་པས་འཕེལ་འགྲིབ་མེད།། ཅེས་སོ། །གསུམ་པ་ནི། གོལ་སྒྲིབ་རང་གི་ངོ་བོ་
བྱང་ཆུབ་སེམས་ཡིན་པས། བྱང་ཆུབ་སེམས་ཉིད་ཀྱི་གོལ་སྒྲིབ་ཉིད་ཀྱི་ལུང་གིས་
བསལ་བས་གོལ་སྒྲིབ་ཐམས་ཅད་རང་དག་ལ་འགྲོ་བའི་ཚུལ། གོལ་སྒྲིབ་ཕྱེ་བའི་རྒྱུད་
ལས། སྒྲོ་སྐུར་བྲལ་བའི་སྙིང་པོ་སེམས།། གོལ་སྒྲིབ་ཉིད་ནི་བྱང་ཆུབ་ལུང་།། ཐམས་
ཅད་ལུང་ནི་བྱང་ཆུབ་སེམས།། ཞེས་སོ། །བཞི་པ་ནི། འཕྲུལ་ལྡེ་ལས། འཇིག་
པ་མེད་པས་གོ་ཆ་ཁོ་ཐག་ཆོད། ། བསྒྲིབས་པ་མེད་པས་སྒྲོན་མ་ཁོ་ཐག་ཆོད། །
བཅིངས་པ་མེད་པས་གྲོལ་བ་ཁོ་ཐག་ཆོད། ། གོལ་བ་མེད་པས་ལྟུང་བ་ཁོ་ཐག་ཆོད། །
སྤྱན་དྲུག་གཟིགས་པས་རྨོངས་པ་ཁོ་ཐག་ཆོད། ། ཡེ་གཟེར་ཐེབས་པས་འདུ་འབྲལ་
ཁོ་ཐག་ཆོད། ། རྡེང་དེམས་འཆོས་པས་ངེས་མེད་ཁོ་ཐག་ཆོད། བརྗོད་དུ་མེད་པས་



དབྱིངས་རིག་མཛོད། སྨད་ཆ།
ཐ་སྙད་ཁོ་ཐག་ཆོད། ། ངང་ལ་གནས་པ
ས་པས་བཅའ་བཅོས་ཁོ་ཐག་ཆོད། ། ལྷུན་གྱིས་
གྲུབ་པས་བྱ་རྩོལ་ཁོ་ཐག་ཆོད། ། ཅེས་བཅིངས་པ་མེད་པས་གྲོལ་བ་མེད་ལ། གོལ་
བ་མེད་པས་ལྟུང་བ་མེད་ཅིང་། སྤྱན་དྲུག་ཤར་བས་རྨོངས་པ་མེད་པར་ཐག་ཆོད་
པ་ལ་སོགས་པ་བསྟན་ཏོ།།
ས་བཅད་ལྔ་པ་ལམ་རིམ་འཆར་ཚུལ་བཤད་པ་ལ་གསུམ་སྟེ། ཞི་ལྷག །མཉམ་རྗེས།
བློ་རིམ་མོ། །དང་པོ་ལ་གཉིས་ཏེ། ཞི་གནས། ལྷག་མཐོང་ངོ་། །དང་པོ་ལ་གཉིས་
ཏེ། ངེས་ཚིག དབྱེ་བའོ། །དང་པོ་ལ་གཉིས་ཏེ། རིམ་གྱིས་དང་། ཉེ་བར་མཚོན་
པའི་ཞི་གནས་སོ། །དང་པོ་ནི། ཐོག་འབེབས་བར་མའི་འགྲེལ་པ་ལས། ཞི་ནི་
ཉོན་མོངས་ཇེ་ཇེར་ཞི། གནས་ནི་རྟོག་མེད་ཇེ་ཇེར་གནས།། ཞེས་སོ། །གཉིས་པ་ནི།
སེམས་རྟོག་ཞི་ཞིང་རྟོག་མེད་གནས།། ཞི་གནས་མིང་དུ་བཏགས་པའོ། །ཞེས་སོ།།
གཞན་ཡང་གཉེན་པོས་ཟིན་པའི་འཁྲུལ་རྟོག་རང་ཞིག་ཏུ་གནས་པས་ཞིག་གནས་
ཀྱང་བྱ་སྟེ། དེར་ལས། ཞིག་ནི་རྟོག་འཛིན་འཁྲུལ་སྣང་ཞིག །གནས་ནི་སྟོང་
གསལ་འབྲལ་མེད་གནས།། ཞེས་སོ། །ཡང་ན་གདོད་མ་ནས་གཞི་ལས་གཡོས་མ་
མྱོང་བས་ན་གཞི་གནས་ཞེས་བྱ་སྟེ། དེར་ལས། གདོད་ནས་གཞི་ལ་གཞི་རུ་གནས།།
དེ་ནི་གཞི་ཡི་གནས་པ་ཡིན། ཞེས་སོ། །གཉིས་པ་ལ་གསུམ་སྟེ། བློས་བྱས་ཀྱི་ཞི་
གནས། རང་བཞིན་གྱི་ཞི་གནས། མཐར་ཐུག་གི་ཞི་གནས་སོ། །དང་པོ་ནི། སྔ་
མ་ལས། ཆེད་དུ་བཞག་ཚེ་གཡོ་བསྐྱོད་མེད།། རྟོག་མེད་ངང་ལ་གནས་པ་ནི།། བློས་
བྱས་ཞི་གནས་བྱ་བ་ཡིན།། ཞེས་སོ། །གཉིས་པ་ནི། དེ་ཉིད་ལས། ཆེད་དུ་ཐུན་
ལ་མ་ཞུགས་ཀྱང་།། རྟོག་མེད་རང་བཞིན་ཤུགས་ལ་འཁོར།། ཡང་ནས་ཡང་དུ་
གནས་པ་ནི།། རང་བཞིན་ཞི་གནས་བྱ་བ་ཡིན།། ཞེས་སོ། །གསུམ་པ་ནི། དེ་ཉིད་
ལས། བསྒོམས་དང་མ་བསྒོམས་ཁྱད་མེད་ཅིང་།། སེམས་ལ་རྟོག་འཛིན་མེད་པ་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ནི།། རྒྱ་མཚོ་རླུང་གིས་མ་བསྐྱོད་ལྟར།། རྒྱུན་དུ་གཡོ་མེད་གནས་པ་ལ།། མཐར་
ཐུག་ཞི་གནས་མིང་དུ་བཏགས།། ཞེས་སོ། །གཉིས་པ་ལྷག་མཐོང་ལ་གཉིས་ཏེ། ངེས་
ཚིག །དབྱེ་བའོ། །དང་པོ་ནི། རང་རིག་ལྷག་གིས་མཐོང་བས་ལྷག་མཐོང་ཞེས་བྱ་
སྟེ། སྔ་མ་ལས། ལྷག་མཐོང་སེམས་ཉིད་ལྷག་གིས་མཐོང་། ཞེས་སོ། །གཉིས་པ་
དབྱེ་བ་གསུམ་སྟེ། སྣང་གསལ་འོད་ཀྱི་ལྷག་མཐོང་། དྲི་མེད་མཆོག་གི་ལྷག་མཐོང་།
བོན་ཉིད་རྟོགས་ཚད་ཀྱི་ལྷག་མཐོང་ངོ་། །དང་པོ་ནི། ཏིང་ངེ་འཛིན་གྱི་རྩལ་ལས་
འོད་དང་ཐིག་ལེ་ལྷ་སྐུའི་སྣང་བ་ལྷག་གིས་མཐོང་བ་སྟེ། སྔ་མ་ལས། ཕྱི་ཡི་འཆར་
སྒོ་འོད་དང་ཟེར། ཐིག་ལེ་ཉག་ཐག་གཞལ་ཡས་མཐོང་། སྣང་གསལ་འོད་ཀྱི་ལྷག་
མཐོང་ཡིན།། ཞེས་སོ། །གཉིས་པ་ནི། གསལ་དྭངས་ཕྱེད་པའི་རང་རིག་རྗེན་པ་
ལྷག་གིས་མཐོང་བ་སྟེ། དེ་ཉིད་ལས། རང་རིག་བྱིང་འཐིབས་སྙིགས་མ་མེད།། རྟོག་
བྲལ་མཁའ་གསལ་དྭངས་པ་བཞིན། དབྱིངས་ཤེས་དམིགས་མེད་མདངས་དང་ལྡན།།
དྲི་མེད་མཆོག་གི་ལྷག་མཐོང་ཡིན།། ཞེས་སོ། །གསུམ་པ་ནི། །སྣང་བ་སྤངས་མེད་
སོ་སོ་རང་རིག་པའི་ཡེ་ཤེས་སུ་ལྷག་གིས་མཐོང་བ་སྟེ། དེར་ལས། སྙམ་བྱེད་བློ་
ཡི་བག་རྒྱ་རལ།། བར་སྣང་མདུང་མོ་བསྐོར་བ་བཞིན།། འཁོར་འདས་མཉམ་པ་
ཆེན་པོར་གཟིགས།། སྣང་སྲིད་ཤེས་བྱ་སེམས་སུ་གྲོལ། བོན་ཉིད་རྟོགས་ཚད་ལྷག་
མཐོང་ཡིན། ཞེས་སོ། །གཉིས་པ་མཉམ་རྗེས་ལ་གཉིས་ཏེ། མཉམ་པར་བཞག་པ།
རྗེས་སུ་ཐོབ་པའོ། །དང་པོ་ལ་གཉིས་ཏེ། ངེས་ཚིག དབྱེ་བའོ། །དང་པོ་ནི། དེ་
ཉིད་ལས། མཉམ་ནི་ཡུལ་ཤེས་བོན་རྣམས་མཉམ། བཞག་ནི་སོ་སོ་ཐད་ཀར་བཞག །
ཅེས་སོ། །གཉིས་པ་ལ་གསུམ་སྟེ། ཆུང་ངུ་དུམ་བུར་གནས་པ། འབྲིང་པོ་ཟུག་རྔུ་
མེད་པ། ཆེན་པོ་གཡོ་བ་མེད་པའོ། །དང་པོ་ནི། སྔ་མ་ལས། རེ་འགའ་གནས་པ་
ཞོ་ལྟར་ཆགས།། རེ་འགའ་རྣམ་རྟོག་ཆུ་ལྟར་ལུད། ལམ་སྣང་མཉམ་བཞག་ཆུང་
42



དབྱིངས་རིག་མཛོད། སྨད་ཆ།
ངུ་ཡིན།། ཞེས་སོ། །གཉིས་པ་ནི། དེར་ལས། གོང་བས་ཅུང་ཞིག་འཇམ་ལ་དལ།།
ཁོད་སྙོམས་ཆུ་བོ་གཞུང་བཞིན་དུ།། ཟུག་རྔུ་ཉོན་མོངས་རྩེ་མོ་ཞི། ཅུང་ཞིག་སྙོམས་
པ་འབྲིང་པོ་ཡིན།། ཞེས་སོ། །གསུམ་པ་ནི། དེར་ལས། རྟོག་མེད་མཉམ་པ་ཆེན་
པོ་ལག རྒྱུན་དུ་གཡོ་བ་མེད་པ་སྟེ། ཡུལ་རྐྱེན་གང་གིས་མི་བསྐྱོད་ན། མཉམ་བཞག་
ཆེན་པོ་བྱ་བ་ཡིན།། ཞེས་སོ། །གཉིས་པ་རྗེས་ཐོབ་ལ་གཉིས་ཏེ། ངེས་ཚིག དབྱེ་བའོ།
དང་པོ་ནི། དེར་ལས། རྗེས་ནི་སྒོ་གསུམ་བྱ་བ་ལ། ཐོབ་ནི་སེམས་ལ་མི་གཡོ་བ།།
ཞེས་སོ། །གཉིས་པ་ལ་གསུམ་སྟེ། ལུས་བྱ་མེད་དུ་རྗེས་སུ་ཐོབ་པ། ངག་བརྗོད་
མེད་དུ་རྗེས་སུ་ཐོབ་པ། སེམས་བསམ་འདས་སུ་རྗེས་སུ་ཐོབ་པའོ། །དང་པོ་ནི།
དེར་ལས། ལུས་ཀྱི་བྱ་བ་སྣ་ཚོགས་ནི། བྱར་མེད་དོན་ལ་མི་བསྒྲིབས་ན།། སྤྱོད་ཚད་
ལུས་ཀྱི་རྗེས་ཐོབ་ཡིན།། ཞེས་སོ། །གཉིས་པ་ནི། དེར་ལས། ངག་གི་བརྗོད་བྱ་ཅི་
སྙེད་པ། བརྗོད་མེད་དོན་ལ་མ་བསྒྲིབས་ན།། གྲགས་ཚད་ངག་གི་རྗེས་ཐོབ་ཡིན།།
ཞེས་སོ། །གསུམ་པ་ནི། དེར་ལས། སེམས་བྱུང་བློ་རྟོག་ཅི་ཤར་ཡང་།། རྟོག་
བྲལ་དབྱིངས་ལ་མི་བསྒྲིབས་ན།། ཤར་ཚད་སེམས་ཀྱི་རྗེས་ཐོབ་ཡིན།། ཞེས་སོ།།
གསུམ་པ་བློ་ཡི་རིམ་པ་ལ་གཉིས་ཏེ། སོ་སོའི་འཆར་ཚུལ། བློ་ཡི་མཐོང་སྣང་བསྟན་
པའོ། །དང་པོ་ལ་གསུམ་སྟེ། རིམ་སྐྱེས་ལམ་གྱི་བགྲོད་ཚུལ། ཐོད་རྒལ་དུམ་བུར་
རྟོགས་པ། ཅིག་ཅར་སྤྱི་བླུགས་སུ་ཐོབ་པའོ། །དང་པོ་ལ་གཉིས་ཏེ། ངེས་ཚིག དབྱེ་
བའོ། །དང་པོ་ནི། དེར་ལས། རིམ་ནི་བློ་སྣང་རིམ་པ་དག །སྐྱེས་ནི་འཁྲུལ་
མེད་ངང་གིས་འབྲེལ།། ཞེས་སོ། །གཉིས་པ་ལ་གསུམ་སྟེ། རིམ་སྐྱེས་ཀྱི་རིམ་སྐྱེས།
རིམ་སྐྱེས་ཀྱི་ཐོད་རྒལ། རིམ་སྐྱེས་ཀྱི་ཅིག་ཅར་རོ། །དང་པོ་ནི། དེར་ལས།
ཐོག་མ་བློས་བྱས་ཞི་གནས་སྦྱང་།། བར་དུ་རང་བཞིན་ཞི་གནས་འབྲེལ།། ཐ་མ་
མཐར་ཐུག་ཞི་གནས་ཐོབ།། དེ་ནས་ལྷག་མཐོང་རྗེས་ཐོབ་ལ། རིམ་པ་ལྟར་དུ་
43



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྐྱེས་པ་ནི། རིམ་སྐྱེས་ནང་གི་རིམ་སྐྱེས་ཏེ། ལུས་ཐོབ་གཅིག་ལ་མཐར་ཕྱིན་དཀའ།།
དབང་པོ་ཡང་མཐའི་ཁྲིད་ལུགས་ཡིན། ཞེས་སོ། །གཉིས་པ་ནི། དེར་ལས། དང་
པོ་རིམ་པའི་ལམ་ལ་ཞུགས།། ཞི་གནས་རིམ་པ་མ་སྦྱངས་པར། བར་དུ་ལྷག་མཐོང་
ངེས་ཤེས་སྐྱེ།། རེ་འགའ་འཁྲུལ་མེད་མཁའ་ལྟར་དག །རེ་འགའ་བྱིང་འཐིབས་
གཡེང་བའི་ཁྱེར།། བསྒོམས་ན་ངེས་ཤེས་རྒྱུད་ལ་སྐྱེ།། རིམ་སྐྱེས་ནང་གི་ཐོད་རྒལ་
ཡིན།། ཞེས་སོ། །གསུམ་པ་ནི། དེར་ལས། ཐོག་མ་ལམ་རིམ་ཚུལ་བཞིན་བསྒོམས།
བར་དུ་ཞི་ལྷག་འཕེལ་བོག་ཆེ། ཐ་མ་མཉམ་རྗེས་གཅིག་ཏུ་འདྲེས།། སྣང་བའི་སེམས་
ལ་གཡོ་བསྐྱོད་མེད།། སེམས་ཉིད་འཁྲུལ་མེད་རྣལ་མ་འབྱོར། རིམ་སྐྱེས་ནང་ན་
ཅིག་ཅར་ཡིན།། ཞེས་སོ། །གཉིས་པ་ཐོད་རྒལ་ལ་གཉིས་ཏེ། ངེས་ཚིག དབྱེ་བའོ། །
དང་པོ་ནི། །དེར་ལས། ཐོད་ནི་ལུས་ཀྱི་ཐོད་པ་ལ།། རྒལ་ནི་རིག་པས་འཁོར་
བར་བརྒལ།། ཞེས་སོ། །གཉིས་པ་ལ་གསུམ་སྟེ། ཐོད་རྒལ་གྱི་རིམ་སྐྱེས། ཐོད་
རྒལ་གྱི་ཐོད་རྒལ། ཐོད་རྒལ་གྱི་ཅིག་ཅར་རོ། །དང་པོ་ནི། དེར་ལས། ཐོག་མ་ཞི་
གནས་དུམ་བུར་འཆར། དེ་ནས་གསལ་སྟོང་ཟུང་འཇུག་ལ། ལྷག་མཐོང་ཡེ་ཤེས་
དུམ་བུར་འཆར།། ཐ་མར་སྤྲོས་བྲལ་སེམས་ཉིད་ལ། མ་བསྒོམས་དུམ་བུར་གནས་
པར་འབྱུང་།། དྲི་མེད་དྲི་བཅས་འཁྲུལ་པ་གསུམ། རབ་འབྲིང་རྒྱུན་དུ་འདྲེས་པ་སྟེ།
ཐོད་རྒལ་ནང་ན་རིམ་སྐྱེས་ཡིན། ཞེས་སོ། །གཉིས་པ་ནི། དེར་ལས། བསྒོམས་
དང་མ་བསྒོམས་ཁྱད་མེད་ལ།། འཁྲུལ་དང་ཡེ་ཤེས་རེ་སྨོ་བ། སྤྲིན་བར་ཉི་མ་ཅི་
བཞིན་དུ། སྔ་ཕྱི་སྐྱེ་བོགས་འཕེལ་འགྲིབ་མེད།། ཐོད་རྒལ་ནང་ན་ཐོད་རྒལ་ཡིན།།
ཞེས་སོ། །གསུམ་པ་ནི། དེར་ལས། ལམ་སྣ་དང་པོ་ཚེ་ན་ཡང་། ཟག་མེད་ཡེ་ཤེས་
དུམ་བུར་ཤར། བར་དུ་ཟག་མེད་ངང་ཐག་རིང་། ཐ་མར་འཁྲུལ་མེད་ཡེ་ཤེས་འབྲེལ།
ཐོད་རྒལ་ནང་ན་ཅིག་ཅར་ཡིན།། ཞེས་སོ། །གསུམ་པ་ཅིག་ཅར་ལ་གཉིས་ཏེ།
ངེས་



དབྱིངས་རིག་མཛོད། སྨད་ཆ།
ཚིག །དབྱེ་བའོ། །དང་པོ་ནི། དེར་ལས། གཅིག་ནི་སེམས་དང་བོན་ཉིད་གཅིག །
འཆར་ནི་ས་ལམ་གཅིག་རྫོགས་འཆར།། ཞེས་སོ། །གཉིས་པ་ལ་གསུམ་སྟེ། ཅིག་
ཅར་གྱི་རིམ་སྐྱེས། ཅིག་ཅར་གྱི་ཐོད་རྒལ། ཅིག་ཅར་གྱི་ཅིག་ཅར་རོ། །དང་པོ་ནི།
དེར་ལས། ཐོག་མར་མ་རྩོལ་ཞི་གནས་འབྲེལ། བར་དུ་ལྷག་མཐོང་ཡེ་ཤེས་འབྲེལ།
ཐ་མར་དབྱེར་མེད་རྒྱུན་ཆད་མེད། ཅིག་ཅར་ནང་ན་རིམ་སྐྱེས་ཡིན། ཞེས་སོ།
གཉིས་པ་ནི། དེར་ལས། དང་པོ་ཞི་གནས་རྒྱུན་དུ་འབྲེལ། ལྷག་མཐོང་གསལ་བའི་
རང་མདངས་ནི།། དྲན་བརྩིས་ཟིན་དང་མ་ཟིན་མེད།། ཅུང་ཟད་གསལ་འགྲིབ་ཚུལ་
དུ་འཆར།། ཅིག་ཅར་ནང་ན་ཐོད་རྒལ་ཡིན།། ཞེས་སོ། །གསུམ་པ་ནི། དེར་ལས།
ལས་ཅན་སྐྱེས་མཆོག་དམ་པ་ནི།། སེམས་ཉིད་རྟོགས་ཐོབ་དུས་མཉམ་སྟེ། རྩེ་
ཤར་དུས་ན་འཁྲུལ་སྣང་དག །བྱིང་རྨུགས་འཕྲོ་རྒོད་གཞི་ལ་ཐིམ། དྲི་བྲལ་དབྱིངས་
རིག་མངོན་དུ་མཐོང་།། སྣང་སྟོང་དབྱེར་མེད་གཅིག་ཏུ་འདྲེས།། མཉམ་པ་
ཆེན་པོ་འགྱུར་བ་མེད།། སྒོ་གསུམ་དྲོད་ཚད་ཅི་རིགས་འབྱུང་།། ཅིག་ཅར་ནང་ན་
ཅིག་ཅར་ཡིན།། ཞེས་སོ། །གཉིས་པ་བློའི་མཐོང་སྣང་ལ་གསུམ་སྟེ། རིམ་སྐྱེས།
ཐོད་རྒལ། ཅིག་ཅར་རོ། །དང་པོ་ལ་གསུམ་སྟེ། གནས་པ་རིམ་སྐྱེས། ཡེ་ཤེས་
རིམ་སྐྱེས། རླུང་རིམ་སྐྱེས་སོ། །དང་པོ་ནི། སྔ་མ་ལས། གནས་པ་རིམ་གྱིས་སྐྱེས་
པ་ནི། ཞི་གནས་རྣམ་གསུམ་རིམ་པ་ལྟར།། བློ་ཡིས་སྦྱངས་ཤིང་གོམས་འགྱུར་བས།།
གནས་པ་གཡོ་མེད་ངང་འབྲེལ་ཡང་།། ལྷག་མཐོང་རྟོགས་ཚད་མ་རྙེད་ན།། གླེན་
སྒོམ་ཞི་གནས་སངས་མི་རྒྱ། སྤྱིར་ཡང་གནས་པ་རིམ་སྐྱེས་ནི།། དབང་པོ་ཡང་
མཐའི་བློ་ལམ་ཡིན།། ཞེས་སོ། །གཉིས་པ་ནི། དེར་ལས། ཡེ་ཤེས་རིམ་གྱིས་སྐྱེ་བ་
ནི།། རྩེ་མཐོང་ཞི་ལྷག་ཟུང་འབྲེལ་དུ། དྲི་མེད་རང་བྱུང་དུམ་བུར་འཆར། ནམ་
ཞིག་རྒྱུན་དུ་འཁྲུལ་སྒྲིབ་མེད།། རིམ་སྐྱེས་ནང་ན་མཆོག་ཏུ་ཤེས།། ཞེས་སོ། །གསུམ་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་ནི། དེར་ལས། རླུང་ཉམས་རིམ་གྱིས་སྐྱེས་པ་ནི། དང་པོ་ངེས་ཤེས་ཉམས་
དང་ཆས།། བར་དུ་ཉམས་སྣང་ངེས་ཤེས་སྲབ། ཐ་མ་ཉོན་མོངས་ཐ་མལ་ལྟར།།
བསྒོམས་ཀྱང་རྣམ་རྟོག་རྒྱུན་ཆད་མེད། དེ་ལ་མཚན་མའི་གདམས་ངག་གདབ།
ཅེས་སོ། །གཉིས་པ་ཐོད་རྒལ་ལ་གསུམ་སྟེ། གནས་པ་ཐོད་རྒལ། ཡེ་ཤེས་ཐོད་རྒལ།
རླུང་ཉམས་ཐོད་རྒལ་ལོ། །དང་པོ་ནི། དེར་ལས། རྟོག་མེད་གནས་པའི་ཐོད་
རྒལ་ནི།། ཞག་འགའ་དྲན་མེད་ཐུན་ལ་ཡེངས། ཞག་འགའ་རྟོག་འཛིན་རང་ག་
མ། རྟག་དུ་དེ་བཞིན་འདྲེས་པའོ། །ཞེས་སོ། །གཉིས་པ་ཡེ་ཤེས་ཐོད་རྒལ་ལ་གསུམ་
སྟེ། ཡེ་ཤེས་དུམ་བུ། ཉམས་དུམ་བུ། ངེས་ཤེས་དུམ་བུའོ། །དང་པོ་ནི། དེར་
ལས། དབྱིངས་རིག་མཁའ་གསལ་ཉི་མ་དེ།། རྣམ་རྟོག་སྤྲིན་གྱིས་བསྒྲིབ་ཏུ་མེད།།
དེ་རིག་དེ་ལ་གནས་པའི་ཚེ།། ཡུལ་ཤེས་བོན་ལ་རང་དབང་བསྒྱུར། གར་བབ་ཐོགས་
ཆགས་མེད་པའོ། །ཞེས་སོ། །གཉིས་པ་ནི། དེར་ལས། སྟོང་གསལ་བདེ་ཉམས་
དུམ་བུ་བ།། རེ་འགའ་མ་བསྒོམས་ཤུགས་ལས་འབྱུང་།། རེ་འགའ་བསྒོམས་ཀྱང་
གསལ་མདངས་མེད། བདེ་ཉམས་གསལ་འགྲིབ་འདྲེས་པའོ། །དེ་ལ་དགའ་བྲོད་
ཞུམ་མི་བྱ།། ཞེས་སོ། །གསུམ་པ་ནི། དེར་ལས། རེ་འགའ་བསྒོམ་མེད་བློ་ཐག་
ཆོད།། དེ་ཚེ་གོ་ཉམས་ཤེས་རབ་འཕེལ། རེ་འགའ་སྙམ་བྱེད་བག་ཙམ་ཟ།། དེ་ཚེ་
རྟོགས་ཚད་ངེས་ཤེས་ཆུང་།། དེ་ལ་མོས་གུས་རྒྱུན་མེད་སྐྱོངས།། ཞེས་སོ། །གསུམ་
པ་རླུང་ཐོད་རྒལ་ལ་གཉིས་ཏེ། རྩ་རླུང་ཉམས་ཀྱི་ཐོད་རྒལ་དང་། མཐོང་སྣང་ལོག་
པའི་ཐོད་རྒལ་ལོ། །དང་པོ་ནི། དེར་ལས། ཉོན་མོངས་འགྱུ་བའི་རྩུབ་རླུང་ནི།།
ཅུང་ཞིག་དབུ་མར་ཆུད་པ་ལ། ཕྱི་ཡི་མཐོང་སྣང་དུ་མ་དང་། ནང་གི་སེམས་ཉམས་
ཅི་ཡང་འཆར།། བྱ་བ་སྣ་ཚོགས་བྱེད་པ་འོང་།། དེ་ལ་བཅུད་ལྡན་དཔོན་གསས་
གཉེར།། ཞེས་སོ། །གཉིས་པ་ནི། དེར་ལས། གནོད་སྦྱིན་གདོན་གྱིས་རྐྱེན་པ་སྟེ།།
46



དབྱིངས་རིག་མཛོད། སྨད་ཆ།
དང་པོར་སྒོམ་ཉམས་ཚུལ་དུ་འཆར།། བར་དུ་སྣང་སེམས་དགྲ་རུ་མཐོང་།། ཐ་
མར་བར་ཆོད་རྐྱེན་གྱིས་ཁྱེར། དེ་ལ་བདུད་རྩི་ཟིལ་ཐིགས་གཉེར།། ཞེས་སོ། །གསུམ་
པ་ཅིག་ཅར་བ་ལ་གསུམ་སྟེ། གནས་པ་ཅིག་ཅར། ཡེ་ཤེས་ཅིག་ཅར། རླུང་ཅིག་
ཅར་རོ། །དང་པོ་ནི། དེར་ལས། ལམ་རྩེར་མཐར་ཐུག་ཞི་གནས་འཆར།། རྟག་
ཏུ་གསལ་མདངས་ཤེས་རབ་མེད།། དེ་ལ་ཡུལ་སྣང་རྩལ་སྦྱང་དང་། རྩ་རླུང་མན་
ངག་རྒྱུན་པར་བརྟེན།། ཞེས་སོ། །གཉིས་པ་ནི། དེར་ལས། སེམས་ཉིད་རྟོགས་
དང་འཁྲུལ་མེད་ཐོབ།། སྐད་ཅིག་ཉིད་ལ་དུས་མཉམ་སྟེ། རྒྱུན་དུ་རྟོག་མེད་ཡེ་
ཤེས་ལྡན། རྣམ་པར་ཅིར་ཡང་ཐུགས་ལ་མངའ། འཆར་ཚུལ་ཀུན་ལས་མཆོག་ཏུ་
ཤེས།། ཞེས་སོ། །གསུམ་པ་ལ་ཉམས་ཅིག་ཅར་བ་དང་། རླུང་ཅིག་ཅར་བ་གཉིས་
ལས། དང་པོ་ནི། དེར་ལས། རྟག་ཏུ་ཉམས་གསུམ་འདྲེས་པར་རྒྱུན། བྱིང་རྒོད་
འཕྲོ་འཐིབས་འཁྲུལ་པ་སྲབ།། རླུང་སེམས་ཤེས་བྱའི་ཉམས་དང་འགྲོགས།། དེ་
ལ་སྤྱོད་པ་ཟབ་མོ་དང་། སྒོ་གསུམ་ཡུལ་གྱི་གཡེང་བ་སྤང་།། དེ་ནས་དྲི་མེད་མཆོག་
ཏུམྱོང་། ཞེས་སོ། །གཉིས་པ་ནི། དེར་ལས། རྟག་ཏུ་རིག་པ་ཕྱད་མ་ཕྱོད།། འཁྲུལ་
དང་ཡེ་ཤེས་ངོ་འཛིན་མེད།། ཁ་ལྟ་གོ་བ་ཆལ་ཆོལ་མངས།། ངེས་ཤེས་སྒོམ་ཉམས་
བརྟན་པོ་མེད།། རང་ལ་རང་གིས་བག་ཚ་ཟ།། དེ་འདྲ་ཐ་མལ་ལམ་ལ་འཕྱོགས།།
བག་ཡང་ལེ་ལོ་གཡེང་བ་སྤང༌།། རྐྱང་དེད་དམར་ཐག་སེམས་ལ་བཅད།། ཅེས་སོ།
དེ་ལྟར་ཡང་རྩེ་རྫོགས་པ་ཆེན་པོ་རྩོལ་མེད་དུ་གནས་པའི་དོན་མ་རྟོགས་པའི་དབང་
པོ་ཐ་མ་རྣམས་ལ་ལམ་གྱི་རིམ་པ་དེ་ལྟར་སྣང་ནའང་བྱང་ཆུབ་སེམས་ལ་ལམ་གྱི་
རིམ་པ་མ་གྲུབ་པའི་ཚུལ། སྔ་མ་ལས། བྱང་ཆུབ་སེམས་ཀྱི་སྙིང་པོ་ལ།། སྒོམ་རིམ་བྱེ་
བྲག་རིམ་པ་མེད།། མ་རིག་བློ་ཡི་མཐོང་སྣང་ནི།། འཆར་ཚུལ་རིམ་པ་གྲངས་ལས་
འདས། མངས་ཀྱང་མདོ་རུ་བསྡུ་བ་ནི།། རིམ་སྐྱེས་སྐས་ལ་ཡར་འཛེགས་ཚུལ།།
47



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཐོད་རྒལ་སྤྲིན་བར་ཉི་མ་ལྟར།། ཅིག་ཅར་ནམ་མཁའ་ཁོངས་སུ་ཚུད།། ཅེས་སོ།།
དབྱིངས་རིག་རིན་པོ་ཆེའི་མཛོད་ལས་སེམས་དང་མ་བྲལ་བའི་བློ་སྤྲོས་པ་ཅན་རྣམས་
རིམ་འཇུག་གི་ལམ་གྱིས་རྩོལ་བྲལ་སྤྲོས་མེད་ཆེན་པོའི་ཐེག་པར་བཀྲི་བའི་ཐབས་
གསང་བའི་གནས་རྣམས་བསྟན་པའི་ལེའུ་སྟེ་བཅུ་གཅིག་པའོ།།
༈ ད་ནི་ཡང་རབ་སྤྲོས་པ་དང་བྲལ་བ་རྣམས་རིག་པ་ལམ་བྱེད་ཀྱིས་ཚེ་
འདིར་ཐར་པ་དམ་པའི་གྲོང་དུ་ཁྲིད་པའི་ཐབས་མཆོག་ཏུ་གསང་བ་ཡང་རྩེ་རྫོགས་པ་
ཆེན་པོའི་ལམ་ཐད་དྲང་དུ་བསྟན་པ་ལ་ལམ་གྱི་སྤྱི་སྡོམ་དང་གསང་བ་སོ་སོའི་གནས་
ངེས་བྱེད་ཀྱི་ཆིངས་ཆེན་པོ་གཉིས་ཀྱི་ཐོག་མ་ཉིད་དུ་བྱུང་བའི་བསྡམས་ཆེན་པོའི་
གནས་བཀྲལ་བ་ལ་གཉིས་ཏེ། འོག་མ་ལས་ཁྱད་པར་འཕགས་པའི་ཚུལ། ཁྱད་
པར་ཅན་གྱི་ལམ་དངོས་བཤད་པའོ། །
དང་པོ་ལ་ཁྱད་པར་བདུན་གྱིས་འཕགས་ཏེ། བཀའ་རྒྱུད་བོན་གྱི་ཁྱད་པར།
ཐེག་པ་གོང་འོག་གི་ཁྱད་པར། རྟོགས་པ་ལྟ་བའི་ཁྱད་པར། གསལ་བ་ཡེ་ཤེས་ཀྱི་
ཁྱད་པར། མཐོང་དང་ཚིག་སྒྲོས་ཀྱི་ཁྱད་པར། དོན་དང་བསླབ་བྱའི་ཁྱད་པར།
མཐར་ཐུག་འབྲས་བུའི་ཁྱད་པར་རོ། །དང་པོ་ནི། བཀའ་རྒྱུད་ཐེག་སྒོ་གཞན་
རྣམས་ནི། བར་སྣང་ལ་འདོམ་པའི་གྲངས་བཅལ་བས་མཐའ་མི་ཆོད་པ་བཞིན་
དོན་མ་རྟོགས་པ་ལས། འདི་ནི་ཟབ་མོའི་དོན་རྟོགས་པས་མཐའ་དང་བྲལ་བའི་
ནམ་མཁའ་ཁོངས་སུ་ཚུད་ཅེས་གྲགས་ཏེ། ལྟ་བ་ཐོག་འབེབས་ལས། རྫོགས་ཆེན་
ལུང་གི་ཆེ་བ་བསྟན་པ་ནི། འདི་མིན་ཐེག་སྒོ་བཀའ་རྒྱུད་ཅི་རིགས་པ། བར་སྣང་
ཚད་བཟུང་ཕོ་འདོམ་གྲངས་བཅལ་བཞིན།། མཐའ་མེད་མཁའ་ལ་གྲངས་ཐེབས་
ཅི་ལ་མཆིས།། རྫོགས་ཆེན་ལུང་རྒྱལ་སྙིང་པོའི་དོན་མཐོང་ན། མ་བསྡུས་ནམ་མཁའ་
ཁོངས་སུ་ཚུད་ཅེས་གྲགས།། ཞེས་སོ། །གཉིས་པ་ནི། ཐེག་པ་གཞན་རྣམས་ནི་སྤྲང་
48



དབྱིངས་རིག་མཛོད། སྨད་ཆ།
ཕྲུག་དང་འདྲ་སྟེ། རང་གི་མགོན་སྐྱབས་ཀྱང་གཞན་ལ་རེ་བ་ལྟར་མཐའ་ཐུག་གི་
འབྲས་བུས་སྟོངས་པས་ཐེག་ཆེན་ལ་རེ་བ་ལས། འདི་ནི་རྒྱལ་པོ་དང་འདྲ་སྟེ་
འབྲས་བུ་རང་གནས་ཀྱི་ས་ཟིན་པས་ཐེག་པ་གོང་འོག་དོ་མི་མཉམ་པ་ནི། དེ་ཉིད་
ལས། ཐེག་པ་གོང་འོག་གནད་ཀྱི་ཁྱད་པར་ནི། རྒྱལ་བུ་སྤུངས་ཕྲུག་རང་བཞིན་དོ་མི་
མཉམ། ཞེས་སོ། །གསུམ་པ་ནི། འོག་མའི་བདེ་སྟོང་གསལ་གསུམ་གྱི་ཉམས་ནི་
འདབ་ཆགས་གཞན་དང་འདྲ་བས་མཐའ་མ་ཆོད་པ་ལས། འདི་ནི་ཁྱུང་ནམ་
མཁའ་ལ་ལྡིང་བའི་ཚེ་འདབ་ཆགས་གཞན་རྣམས་བརླབས་འོག་ཏུ་ཚུད་པ་ལྟར་
འགྱུར་མེད་ཀྱི་ལྟ་བའི་གདེང་ཆོད་པ་ནི། དེ་ཉིད་ལས། རྟོགས་པའི་གདེང་དང་
བདེ་ཉམས་ཁྱད་པར་ནི། བྱ་རྒྱལ་ཁྱུང་དང་འདབ་ཆགས་ཚོགས་མི་མཉམ།། ཞེས་
སོ། །བཞི་པ་ནི། གཞན་རྣམས་བློ་སྣང་གི་གསལ་འགྲིབ་ཅན་ནི་གཉེན་པོ་ཡེ་ཤེས་
ཀྱིས་བརླག་ཏུ་འགྲོ་བའི་བསླུ་བ་ལས། འདི་ནི་ཀུན་གྱི་གཉེན་པོར་འགྱུར་བའི་རང་
བྱུང་ཡེ་ཤེས་གསལ་འགྲིབ་མེད་པའི་དོན་རྟོགས་པས་ཉི་མ་དང་སྒྲོན་མེ་ཕྲ་བུ་ལྟ་བུའི་
ཁྱད་ཡོད་དེ། སྔ་མ་ལས། རང་བྱུང་མདངས་དང་གསལ་སྣང་ཁྱད་པར་ནི། ཀུན་
སྙོམས་ཉི་མས་སྒྲོན་མེ་ཕྲ་བུ་བརླག །ཅེས་སོ། །ལྔ་པ་ནི། གཞན་རྣམས་ནི་མཛོད་
ཁང་ལ་བལྟས་ནས་དེར་ནོར་ཡོད་པར་ཤེས་ཙམ་ལས་ལོངས་སྤྱོད་དུ་མེད་པ་
ལྟར། སྐྱེ་མེད་ལ་སོགས་ཚིག་གི་བཤད་རོལ་བྱེད་ཀྱང་མངོན་སུམ་དུ་གནད་ལ་མ་
ཕེབས་པ་ལས། འདི་ནི་མཛོད་ཁང་ནང་དུ་ཕྱིན་ནས་ནོར་ལ་སྤྱོད་པ་ལྟར་མི་བསླུ་བའི་
དོན་ཟབ་མོ་མཐོང་བ་སྟེ། སྔ་མ་ལས། དོན་དམ་མཐོང་དང་ཚིག་སྒྲོས་ཁྱད་པར་
གི། མཛོད་ཕུགས་ནོར་དབང་ཕྱི་བལྟས་དོ་མི་མཉམ། ཞེས་སོ། །དྲུག་པ་ནི། གཞན་
རྣམས་རང་རང་གི་ལྟ་སྤྱོད་ལ་སྦྱངས་པས་བྲན་འཁོར་དང་འདྲིས་པས་རྒྱལ་པོའི་
ལུང་མི་ཐོབ་བཞིན་སྟོབས་ཆུང་བ་ལས། འདི་ནི་རྒྱལ་པོ་དང་འདྲིས་པ་བཞིན་ཡེ་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ནས་གནས་པའི་སྙིང་པོ་རྟོགས་པས་རྐྱེན་དབང་ལ་མི་ལྟོས་པ་ནི། དེར་ལས། ཡང་
དག་དོན་དང་བསླབ་བྱའི་ཁྱད་པར་ནི། རྒྱལ་པོ་འཁོར་གཡོག་འདྲིས་པ་སྟོབས་མི་
མཉམ། ཞེས་སོ། །བདུན་པ་ནི། གཞན་རྣམས་མཐར་ཐུག་གི་འབྲས་བུ་སྐུ་གསུམ་
དུ་འདོད་པ་ལ། འདི་ནི་ཉམས་སུ་བླངས་པའི་དབང་རྣོན་རྣམས་སྐུ་གསུམ་ལམ་
སྣང་དུ་རྫོགས་ནས་མཐར་ཐུག་ཀ་དག་གཞིའི་རང་ས་ན་ལྷུན་གྲུབ་རིག་པའི་གཏན་
སྲིད་ཟིན་པ་སྟེ། ཉམས་སུ་མ་བླངས་ཀྱང་སྒོར་ཞུགས་པ་ཙམ་ཡང་སྐྱེ་བ་འདི་དང་
ཕྱི་མ་གཉིས་བས་མངལ་དུ་མི་བརྒྱུད་པ་ཀུན་ཏུ་བཟང་པོས་གསུངས་པ་ནི། སྔ་མ་
ལས། སྐུ་གསུམ་ཅིག་ཆོད་མཐར་ཐུག་རྫོགས་པ་ཆེ། ཤེས་རབ་དབང་གསལ་ཚོགས་
རྣམས་ཅི་སྨོས་ཀྱི།། ཐ་མ་དབང་རྡུལ་སྒོར་ཞུགས་ཙམ་རྣམས་ཀྱང་། མངལ་དུ་གཅིག་
མིན་མི་འཁོར་ང་ཡིས་བཤད།། ཅེས་སོ། །རིག་པ་རྒྱུན་ཐག་ལས། ལུང་དང་མན་
ངག་ཅི་བརྗོད་ཀྱང་། རྫོགས་ཆེན་ཨ་ཏི་མ་རྟོགས་ན།། བཀའ་རྒྱུད་ཚིག་གི་བཤད་
རོལ་མཁན།། སྙིང་པོའི་དོན་དང་འཕྲད་མི་འགྱུར།། ཞེས་སོ། །འོ་ན་འདི་ཡང་ཨ་ཏི་
ཡིན་ན། ཨ་ཏིའི་ནང་ནས་ཀྱང་འཕགས་སམ་ཞེ་ན། ཨ་ཏི་རང་ལའང་སེམས་ཀློང་
མན་ངག་གསུམ་ལས། སེམས་སྡེ་རང་གསལ་ཁ་འབྱམས་པ་དང་། ཀློང་སྡེ་གཞི་
བྲལ་ལ་གདེང་དུ་བྱེད་པ་དེ་གཉིས་ཀས་རིག་པ་ཚད་མ་མ་རྟོགས། མན་ངག་གི་
སྡེ་ལའང་ཕྱི་ནང་གསང་བ་ཡང་གསང་བཞི་ལས། གསང་སྐོར་མན་ཆད་བར་དོའི་
དུས་ལ་ལྟོས་ལ། འདི་ནི་ལུས་འདི་མ་བོར་བར་འོད་ལུས་སུ་གྲོལ་བས་ན། རྒྱུའི་
ཐེག་པ་ནས་སྔགས་ཕྱི་ནང་དང། ཨ་ཏིའི་ནང་ཚན་ཀུན་གྱི་ནང་ནས་ཡང་རྩེ་ཡང་
གསང་རྫོགས་པ་ཆེན་པོ་ང་འཕགས་སོ། །ཞེས་རྫོགས་ཆེན་སེང་གེའི་རང་སྐད་བསྒྲགས་
པ་ནི། ནམ་མཁའ་རྩོལ་འདས་ཆེན་པོའི་རྒྱུད་ལས། མ་རྟོགས་སྐྱེ་བོ་ལས་ཀྱིས་
བཅིངས།། ལོག་རྟོགས་མུ་སྟེགས་རྟག་ཆད་གཉིས། ཕྱོགས་རྟོགས་ཐེག་པ་རིམ་པ་
50



དབྱིངས་རིག་མཛོད། སྨད་ཆ།
3g
བརྒྱུད།། མ་ནོར་དོན་རྟོགས་ཡང་རྩེ་ང་།། ཀུན་ཁྱབ་རྩོལ་འདས་པ
འདས་ཡང་རྩེ་ང་།།
འགགས་མེད་རང་ཤར་ཡང་རྩེ་ང།། བསླུ་མེད་དོན་སྟོན་ཡང་རྩེ་ང་།། འཁྲུལ་མེད་
དབྱིངས་ཁྱབ་ཡང་རྩེ་ང་། ཞེས་དང་
། ཡེ་ཁྲི་མཐའ་སེལ་ནམ་མཁའ་དཀར་པོ་ལས།
ཐེག་པ་ཀུན་གྱི་ཡང་རྩེ་ང་།། ལུང་རྣམས་ཀུན་གྱི་རྒྱལ་པོ་ཡིན། རྒྱུད་རྣམས་ཀུན་
གྱི་སྤྱི་འགྲེལ་ཡིན། མན་ངག་ཀུན་གྱི་རྩ་བ་ཡིན།། བཀའ་རྣམས་ཐམས་ཅད་འབྱུང་
གནས་ཡིན།། བསྟན་པ་ཐམས་ཅད་སྙིང་པོ་ཡིན། བོན་རྣམས་ཐམས་ཅད
པས་ཅད་ལྡེ་
མིག་ཡིན། གྲུབ་མཐའ་ཐམས་ཅད་རྒྱང་ཤིང་ཡིན། ཤེས་རབ་ཐམས་ཅད་འབྱེད་
བྱེད་ཡིན། ཡོད་མེད་ཐམས་ཅད་ཕུགས་རྡོལ་ཡིནམུ་སྟེགས་ཐམས་ཅད་
ད་སུན་འབྱིན་
ཡིན།། ཐེག་པ་འོག་མའི་སེམས་འཁྲུགས་ཡིན།། ཐོས་ཆུང་ཐམས་ཅད་མགོ་བསྐོར་
ཡིན།། ལམ་འབྲས་ཐམས་ཅད་མཇུག་སྡུད་ཡིན། བོན་རྣམས་ཐམས་ཅད་གསལ་
བྱེད་ཡིན། རིག་པ་སེམས་ཀྱི་རྩད་ཆོད་ཡིན། རང་བྱུང་སངས་རྒྱས་ལག་ཆངས་
ཡིན།། རིག་པ་མཐའ་དབུས་ཟང་ཐལ་ཡིན།། ཞེས་སོ།།
གཉིས་པ་ཁྱད་པར་ཅན་གྱི་ལམ་དངོས་བཤད་པ་ལ་གསུམ་སྟེ། རྟོགས་
པའི་ཡོན་ཏན། རྫོགས་པ་ཆེན་པོའི་སྒྲ་བཤད། དབྱེ་བའོ། །དང་པོ་ནི། ཀུན་ཏུ་
བཟང་པོ་མཉམ་པ་ཉིད་ཀྱི་རྒྱུད་ལས། རྟོགས་པའི་ཡོན་ཏན་བཅུ་ཡོད་དེ།། ཀུན་
འབྱུང་འཁྲུལ་པའི་སྐྱེ་སྒོ་ཁེགས།། འཁོར་བ་གཉིས་ཀྱི་གཞི་རྩ་ཆོད།། གནོད་
པར་བྱེད་པའི་དགྲ་གསུམ་སོད།། ཕྱོགས་ན་བསྡོད་པའི་བདུད་བཞི་ཆོམས།། འགྲོ་
བར་བྱེད་པའི་རྒྱུ་ལྔ་སྟོང་། ཆེ་ཆུང་བརྒྱད་ཀྱི་རུ་ང་ཞི། གཟུང་འཛིན་གྱི་ནི་ཞེན་
ཆགས་སྤང་། རིགས་དྲུག་ལྟུང་བའི་གཡང་ས་ཆོད།། ཆགས་པར་བྱེད་པའི་མཐའ་
དགུ་འདས།། ཕྱོགས་བཅུ་སངས་རྒྱས་མངོན་དུ་མཐོང་།། ཞེས་བསལ་བཞག་མེད་
པའི་རང་བྱུང་གི་རིག་པ་རྟོགས་པའི་ཡོན་ཏན་བསམ་གྱིས་མི་ཁྱབ་ཀྱང་། མདོར་
51



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བསྡུས་པའི་དབང་དུ་བགྱིས་ནས་ཡོན་ཏན་བཅུ་ཡོད་དེ། གང་ཞེ་ན། བཤད་པར་
བྱ་བ་ནི། དང་པོ་མངལ་སྒོང་དྲོད་རྫས་བཞིའི་སྐྱེ་སྒོ་ཁེགས་ནས་སྐྱེ་བ་མི་ལེན་ནོ།།
གང་མི་སྐྱེ་བ་དེ་ནི་མི་འཁོར་རོ། །གཉིས་པ་ཟོ་ཆུའི་བརྒྱུད་མ་ལྟར། གནས་གོང་
འོག་ཏུ་འཁོར་བའི་འཁོར་བ་དང་། ཤིང་རྟའི་འཕང་ལོ་ལྟར་གཅིག་ནས་གཅིག་
ཏུ་འཁོར་བའི་འཁོར་བ་དང་གཉིས་ཀྱི་གཞི་རྩ་ཆོད་ནས་མི་འཁོར་རོ། །གང་མི་
འཁོར་བ་དེ་ནི་ལྷུང་བ་མེད་པའོ། །གསུམ་པ་ཕྱིའི་སྣང་སྲིད་དངོས་པོའི་དགྲ། ནང་
ཉོན་མོངས་དུག་ལྔའི་དགྲ། གསང་བ་མ་རིག་འཁྲུལ་པའི་དགྲ་དང་གསུམ་སོད་
ནས་དགྲ་མེད་དོ། །གང་དགྲ་མེད་པ་དེ་ནི་བདེ་བ་དང་ལྡན་པའོ། །བཞི་པ་ལྷའི་
བུའི་དང་ཉོན་མོངས་པའི་དང་ཕུང་པོའི་དང་འཆི་བདག་གི་བདུད་བཞི་ཆོམས་
ནས་བདུད་ལས་རྒྱལ་ལོ། །གང་བདུད་ལས་རྒྱལ་བ་དེ་ནི་ཅི་ལའང་ཉམས་མི་ངའོ།།
ལྔ་པ་ལམ་བརྒྱུད་ལྔར་འགྲོ་བར་བྱེད་པའི་རྒྱུ་ཉོན་མོངས་པ་དུག་ལྔ་སྟོངས་ཏེ་མི་
གནས་སོ། །གང་དུག་ལྔ་མི་གནས་ཤིང་སྟོངས་པ་དེ་ནི་བག་ཆགས་སྐྱོན་གྱིས་མ་
གོས་པའོ། །དྲུག་པ་སྒོ་ལྔའི་དང་ཡིད་དང་ཉོན་མོངས་པ་ཅན་དང་ཀུན་གཞིའི་
རྣམ་ཤེས་དང་བརྒྱུད་ཀྱི་རུ་ང་ཞི་ཞིང་རང་གྲོལ་དུ་ཤར་རོ། །གང་རྣམ་པར་
་ཤེས་པ་
རང་སར་གྲོལ་བ་དེ་ནི་འཁྲུལ་པ་གནས་སུ་དག་པའོ། །བདུན་པ་སྒོ་ལྔའི་རྣམ་ཤེས་
ཀྱི་ཡུལ་ཡུལ་ཅན་གཉིས་སུ་བལྟས་པའི་གཟུང་འཛིན་གྱི་ཞེན་ཆགས་མི་རྒྱུ་ཞིང་
དག་གོ །གང་གཟུང་འཛིན་དག་པ་དེ་ནི་མྱ་ངན་ལས་གྲོལ་བའོ། །བརྒྱད་པ་
རིགས་དྲུག་གི་གནས་ངན་རྣམས་སུ་མི་འཁོར་ཞིང་ལྟུང་བ་མེད་དོ། །གང་མི་ལྟུང་
ཞིང་འཁོར་བ་མེད་པ་དེ་ནི། བླ་ན་མེད་པའི་འབྲས་བུ་ཐོབ་པའོ། །དགུ་པ་ཡོད་
མེད་དང་ཐོག་མཐའ་དང་རྟག་ཆད་དང་སྐྱེ་འགགས་དང་རྟོག་འཛིན་གྱི་དང་སྤང་
ལེན་གཉིས་ཀྱི་དང་བདག་གཞན་གཉིས་ཀྱི་དང་མཚོན་དམིགས་གཉིས་ཀྱི་དང་
52



དབྱིངས་རིག་མཛོད། སྨད་ཆ།
སྒྲོ་སྐུར་གཉིས་ཀྱི་མཐའ་དང་དགུ་ལས་གྲོལ་ལོ། །གང་མཐའ་དགུ་ལས་གྲོལ་བ་
དེ་ནི་གང་ཡང་མ་གྲུབ་པའོ། །བཅུ་པ་ཕྱོགས་བཞི་མཚམས་བཞི་སྟེང་འོག་གཉིས་
དང་བཅུ་ན་བཞུགས་པའི་ཀུན་ཏུ་བཟང་པོ་བཅུའི་ཞལ་མངོན་སུམ་དུ་མཐོང་སྟེ།
རྣམ་པར་གྲོལ་བའི་བོན་ལ་ལོངས་སྤྱོད་དོ། །གང་རྣམ་པར་གྲོལ་བའི་བོན་ལ་ལོངས་
སྤྱོད་པ་དེ་ནི། འགྲོ་དོན་རྒྱ་ལགས་ཕྱད་པར་བྱེད་པའོ། །
གཉིས་པ་ལ་གཉིས་ཏེ། སྒྲ་བཤད་དང་། ཁྱད་པར་རོ། །དང་པོ་ལ་གཉིས་ཏེ།
རྫོགས་པ་དང་། ཆེན་པོའི་སྒྲ་བཤད་དོ། །དང་པོ་ནི། གསེར་གྱི་རུས་སྦལ་ལས།
རྫོགས་པ་ཆེན་པོའི་ངེས་ཚིག་ནི།། དྲན་པའི་རྣམ་རྟོག་མི་འབྱུང་བས།། ཏིང་
འཛིན་ཡོངས་སུ་རྫོགས་པས་རྫོགས།། རྣམ་ཤེས་ཡུལ་ལ་མ་ཆགས་པས།། ཤེས་
རབ་ཡོངས་སུ་རྫོགས་པས་རྫོགས། ཏིང་འཛིན་ཤེས་རབ་ཡོངས་རྫོགས་པས། རྟོག་
མེད་ཡེ་ཤེས་རྒྱུད་ལ་སྐྱེ། ཁམས་གསུམ་ལས་ནི་འདའ་འགྱུར་ཏེ། བླ་མེད་འབྲས་
བུ་རྫོགས་པས་རྫོགས། ཞེས་དང་། རྩ་བ་གཅིག་ལ་རྣམ་པར་བགྲང་བའི་རྒྱུད་ལས།
སངས་རྒྱས་རྫོགས་ལ་སེམས་ཅན་རྫོགས།། འཇིག་རྟེན་རྫོགས་ལ་འདས་པ་རྫོགས།།
བདེ་དང་སྡུག་བསྔལ་གཉིས་མེད་རྫོགས། ཐེག་པ་རྫོགས་ལ་བོན་ཉིད་རྫོགས།། ཡོད་
པའི་མཐའ་རྫོགས་མེད་མཐའ་རྫོགས།། གཅིག་རྫོགས་གཉིས་རྫོགས་ཐམས་ཅད་
རྫོགས། ། ཞེས་གཅིག་རྫོགས་པ་ནི་འཁོར་བའི་བོན། གཉིས་རྫོགས་པ་ནི་མྱང་འདས་
ཀྱི་བོན། ཐམས་ཅད་རྫོགས་པ་ནི་འཁོར་འདས་ལམ་གསུམ་གྱིས་བསྡུས་པའི་བོན་
ཐམས་ཅད་གཞི་བདེ་བ་ཆེན་པོའི་ཀློང་ནས་བྱུང་ཞིང་གནས་པས་སླར་ཡང་དེར་
རྫོགས་པའོ། །གཉིས་པ་ཆེན་པོའི་སྒྲ་བཤད་ནི། གཡུང་དྲུང་ཡེ་རྫོགས་ཆེན་པོའི་
རྒྱུད་ལས། ཐེག་པའི་ཡང་རྩེ་ཡིན་པས་ཆེ། དཔེར་ན་རི་རྒྱལ་ལྷུན་པོ་འདྲ། ལུང་རྣམས་
རྒྱལ་པོ་ཡིན་པས་ཚེ། དཔེར་ན་ཉི་མའི་སྙིང་པོ་འདྲ།། རྒྱུད་རྣམས་སྤྱི་འགྲེལ་ཡིན་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པས་ཆེ། དཔེར་ན་ནམ་མཁའ་གོ་འབྱེད་འདྲ།། མན་ངག་རྩ་བ་ཡིན་པས་ཚེ། རྒྱལ་
པོ་བཀའ་རྟགས་ཐོབ་པ་འདྲ། བཀའ་རྣམས་འབྱུང་གནས་ཡིན་པས་ཆེ།། མཁའ་
ལས་འབྱུང་བཞི་ཤར་བ་འདྲ།། དོན་འབྲས་འཇུག་སྡུད་ཡིན་པས་ཆེ། དཔེར་ན་
ལམ་བགྲོད་དགོངས་མལ་འདྲ། བོན་རྣམས་གསལ་བྱེད་ཡིན་པས་ཚེ། དཔེར་ན་
མེ་ལོང་གཡའ་དག་འདྲ།། ཞེས་སོ། །གཉིས་པ་ནི། དཔྲལ་བའི་མིག་ལྟ་བུའི་གདམས་
པ་ལས། རྫོགས་པ་ཡིན་ཏེ་ཆེན་པོ་མིན་པ། ཆེན་པོ་ཡིན་ཏེ་རྫོགས་པ་མིན་པ།།
རྫོགས་པ་ཡང་མིན་ཆེན་པོ་ཡང་མིན་པ། རྫོགས་པ་ཡང་ཡིན་ཆེན་པོ་ཡང་ཡིན་པ་དང་
མུ་བཞི་ལས་གདམས་ངག་ཤེས་ཀྱང་རྟོགས་པ་མ་ཤར་ན་རྫོགས་པ་ཡིན་ཏེ་ཆེན་པོ་
མིན། རྟོགས་པ་ཤར་ཡང་བླ་མའི་གདམས་ངག་མ་ཤེས་ན་ཆེན་པོ་ཡིན་ཏེ་རྫོགས་
པ་མིན། གདམས་ངག་ཀྱང་མ་ཤེས་རྟོགས་པ་ཡང་མ་ཤར་ན་རྫོགས་པ་ཡང་མིན་
ཆེན་པོ་ཡང་མིན། གདམས་ངག་ཡང་ཤེས་རྟོགས་པ་ཡང་ཤར་ན་རྫོགས་པ་ཡང་
ཡིན་ཆེན་པོ་ཡང་ཡིན་ནོ། །ཞེས་སོ། །དེས་ན་དིང་སང་གི་ཉམས་ལེན་པ་སྟོང་སྒོམ་
མུན་རྡོ་འཕེན་པ་རྣམས་ཀྱིས་གདམས་ངག་མེད་པའི་ཡིད་དཔྱོད་ཀྱི་སྒོམ་པས་བསྐལ་
པ་མཐར་གཏུགས་ཀྱང། དཔེར་ན་ལག་རྡུམ་བྲག་ལ་འཛེགས་པ་བཞིན་སངས་རྒྱ་
བ་ལ་སྤུ་ཙམ་མི་ཕན་ཏེ། དེ་དག་སྒྲིབ་གཉིས་ཀྱི་སྤྲིན་རུམ་ན་ཡིད་དཔྱོད་ཀྱི་འཆིངས་
བ་ཐ་དག་དང་བཅས་ནས་གནས་པའི་ཕྱིར་རོ། །དེ་བས་ན་གཞུང་བཟང་འདི་ལྟ་
བུའི་གདམས་ངག་རེ་དང་བོན་སེམས་བསྲེས་ན་ཡིད་བྱེད་ཀྱི་སྒོམ་པ་ལས་གྲོལ།
འཛིན་པའི་སྲད་བུ་རལ། སྒོམ་པའི་རྟོད་ཕུར་བུད། ཞེན་པའི་ཐག་པ་ཆོད། ང་
བདག་གི་ཕུགས་སྟོང་། ཉོན་མོངས་པའི་དམགས་དཔུང་འཇིག །ཤེས་སྒྲིབ་ཐམས་
ཅད་མེ་ལོང་གི་གཡའ་ཕྱིས་པ་བཞིན་དུ་འགྲོ། སྒོམ་སྒོམ་མངས་པོའི་རྩོལ་བ་ལས་
གྲོལ་ནས་སྒོམ་མེད་ཕྱལ་ཡས་ཆེན་པོས་དུས་འདའ། སྲིད་པའི་སྣང་ཤས་ཁྲལ་མ་
54



དབྱིངས་རིག་མཛོད། སྨད་ཆ།
ཁྲོལ་དུ་འགྲོ་བར་གདོན་མི་ཟ་ན། གཞུང་བཟང་ལ་བལྟ་བ་སྐྱོན་དུ་མཐོང་བའི་
སྒོམ་པ་བྱེད་པ་རྣམས་མིག་མེད་པས་རྒྱ་ཁམས་ཀྱི་ལྟད་མོ་ལ་བལྟ་བར་འདོད་པ་
དང་འདྲའོ། །དེས་ན་གཞུང་འདི་ལྟ་བུའི་དགོངས་པ་ལེན་ནས་རྟོགས་པ་རྒྱུད་ཐོག་
ཏུ་ཤར་བ་ཡིན་ན་རྫོགས་པ་དང་ཆེན་པོ་གཉིས་ཀ་ཡིན་པར་རིག་པར་བྱའོ།།
གསུམ་པ་དབྱེ་བ་ནི། ཡེ་ཁྲི་མཐའ་སེལ་ནམ་མཁའ་དཀར་པོ་ལས། འདི་
ལ་རྩ་བ་གཉིས་ཡིན་ཏེ། མཚན་བྱ་དོན་གྱི་རྫོགས་ཆེན་དང་། མཚོན་བྱེད་ཚིག་གི་
རྫོགས་ཆེན་ནོ།།
ཞེས་བརྗོད་བྱ་དོན་གྱི་རྫོགས་ཆེན་དང་། རྗོད་བྱེད་ཚིག་གི་རྫོགས་ཆེན་གཉིས་
ལས། དང་པོ་ནི། ངོ་བོ་རང་བྱུང་གི་རིག་པ་ཡིན་ཏེ། སྔ་མ་ལས། མཚན་བྱ་དོན་
གྱི་རྫོགས་ཆེན་ནི། གདོད་ནས་རང་བྱུང་རིག་པའོ། །ཞེས་སོ། །དེ་ཉིད་བསྒྲུབ་བྱ་
མཐར་ཐུག་པས་འབྲས་བུ་ཡིན་ལ། དེ་ལམ་དུ་བྱེད་པ་ལ་འབྲས་བུ་ལམ་བྱེད་པ་
ཞེས་བྱའོ། །དེ་ལ་དབྱེ་ན་སློབ་དཔོན་ཆེན་པོ་དྲན་པ་ནམ་མཁས་ནམ་མཁའ་
འཕྲུལ་མཛོད་དུ་བཀོད་པའི་རྗེས་སུ་འབྲང་ནས། འདོད་པ་ཐ་དད་པ་རང་ཤར་
བའི་རྫོགས་པ་ཆེན་པོས་ཤེས་བྱ་འགྲིས་ཐག་བཅད་པ་དང་། གཞི་ཅི་བཞིན་ཉིད་
ཀྱི་སྐྱེ་མཆེད་དུ་རང་གྲོལ་བའི་རྫོགས་པ་ཆེན་པོས་རིག་པ་གནད་ལ་དབབ་པ་དང་
གཉིས་སུ་བསྟན་པ་ལས། དང་པོ་ལ་སྡེ་བཅུར་ཡོད་དེ། ནམ་མཁའ་འཕྲུལ་མཛོད་
ལས་བསྒོམ་ཡོད་དང་། བསྒོམ་མེད་དང་། འཁོར་བ་གཏན་མེད་པ་དང་།
བསླབས་པས་ལོབ་པར་འདོད་པ་དང་། བློ་དངོས་འབྲེལ་མེད་དུ་འདོད་པ་དང་།
བྱར་མེད་པར་འདོད་པ་དང་། དྲང་ཐད་པ་དང་། སྤྱན་པོ་བ་དང་། ནག་འབྱམས་
པ་དང་། ཡང་ཡིན་དུ་ལྟ་བའི་རྫོགས་ཆེན་པ་ཞེས་པ་བཅུ་ལས། དང་པོ་ནི། སེམས་
ནམ་མཁའ་ལྟ་བུ་ལ་བསྒོམ་དུ་མི་བཏུབ་ཀྱང་། ཡིད་ནི་རྣམ་པར་རྟོག་པའི་རང་
55



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བཞིན་ཅན་ཡིན་པས། དེ་ཉིད་བསྒོམས་པས་ཅི་ཡང་མི་རྟོག་སྟེ་གྲོལ་བར་འདོད་
དོ། །གཉིས་པ་ནི། འཁོར་འདས་ཀྱི་བོན་ཐམས་ཅད་ཡེ་ནས་སངས་རྒྱས་ཟིན་
པས། དེའི་དོན་རྟོགས་པས་ཆོག་བསྒོམ་མི་དགོས། སྒོམ་པ་ཐམས་ཅད་བློ་ཡི་རྣམ་
པར་རྟོག་པ་ཡིན་པས་སྒོམ་པས་མི་གྲོལ་བར་འདོད་དོ། །གསུམ་པ་ནི། དཔེར་ན་
གསེར་གླིང་དུ་ས་རྡོ་ཕལ་པ་མེད་པ་ལྟར། འཁོར་བ་ཡེ་ནས་སངས་རྒྱས་པས་འཁོར་
བ་གཏན་མེད་པའམ། ཡེ་སངས་རྒྱས་པ་དང་གཅིག་པར་འདོད་དོ། །བཞི་པ་ནི།
གཉིས་མེད་རང་མཚན་དུ་མ་རྟོགས་ཀྱི་བར་དུ་ལུང་རིགས་ཚད་མ་ལ་བརྟེན་ནས་
བསླབ་པས་ལོབ་ཏུ་ཡོད་ལ། རྟོགས་ནས་བསླབ་མི་དགོས་ཏེ། དེ་ལས་བརྒལ་བ་
ལ་ཕར་ལྟོའི་སྣང་བ་བཞིན་དུ་འདོད་དོ། །ལྔ་པ་ནི། བློ་ནི་རྣམ་རྟོག་ཡིན་ལ།
གཞི་དངོས་པོ་གཤིས་ཀྱི་གནས་ལུགས་རྟོག་པ་དང་བྲལ་བས། བློ་ཡིས་དངོས་པོ་
གཏན་ལ་མི་ཕེབས་ཏེ། འབྲེལ་པ་མེད་པར་འདོད་དོ། །དྲུག་པ་ནི། བོན་ཐན
ཅད་ཡེ་ནས་འདུས་མ་བྱས་པས། བོན་ཉིད་ཀྱི་དོན་རྟོགས་པས་ཆོག །ཅི་ཡང་བྱ་
མི་དགོས་སོ་ཟེར་ནས་འདུས་བྱས་ཀྱི་དགེ་བ་ཐམས་ཅད་འགེགས་པར་བྱེད་དོ།
བདུན་པ་ནི། འཁོར་འདས་ཀྱི་བོན་ཐམས་ཅད་ཡེ་ནས་སྐྱེ་བ་མེད་པའམ། སྤྲོས་
པ་དང་བྲལ་བ་དེ་རང་དུ་ཤེས་པས་གྲོལ་བར་འདོད་དོ། །བརྒྱད་པ་ནི། བསྒོམ་
ཡང་བཏུབ། མ་བསྒོམ་ཡང་བཏུབ། གཞི་མ་ངེས་པས་གཅིག་ཏུ་ས་ཟིན་མེད་པར་
འདོད་དོ། །དགུ་པ་ནི། བོན་ཐམས་ཅད་རོལ་པར་ཤར་བས་དགེ་སྡིག་སྤང་བླང་
བྱ་མི་དགོས་པར་འདོད་དོ། །བཅུ་པ་ནི། གང་ཡིན་ཡིན་དུ་ཆུག་མིན་དུ་ཆུག །བདེན་
དུ་ཆུག །རྫུན་དུ་ཆུག །གང་ཤར་རྒྱུན་གྱིས་བརྒྱན་པོ་ཟེར་ནས་རྒྱང་འདེད་བྱེད་དོ།།
དེས་ན་དེ་དག་ཕྱོགས་གཅིག་མཐར་ཐུག་པ་ཡིན་ཡང་ཡང་དག་པ་མ་ཡིན་ཏེ། གསལ་
བྱེད་ནམ་མཁའ་ཀུན་ཁྱབ་ཀྱི་རྒྱུད་ལས། དབྱིངས་ལ་བསྒོམ་དང་མི་བསྒོམ་མེད།།
་ཐམས་
56



དབྱིངས་རིག་མཛོད། སྨད་ཆ།
རྟོགས་ཤེས་པ་ཡལ་མ་དོར། བསྒོམས་ཀྱང་དྲན་རིག་ཉམས་སུ་མྱོང་།། མ་
བསྒོམས་རང་གསལ་ཆེན་པོ་ཡིན་།། འཁོར་བ་འགེགས་བྱེད་འཆལ་པ་སྟེ། བསླབ་
པས་གོ་འདོད་བླུན་པོ་ཡིན།། བློ་དངོས་འབྱེད་པ་རྟོག་པ་སྟེ།། དགེ་སྦྱོར་འགེགས་
བྱེད་གོལ་སར་བཤད།། དེས་ན་གཤེན་རབ་བློ་ལྡན་གྱིས། སྤང་འགེགས་ཞེན་
པའི་བློ་བཀག་ནས། རང་ཤར་ཀུན་གྲོལ་དོན་ལ་ལྟོས། ངེས་མེད་སྤུན་པོ་ས་མ་ཟིན།
དགེ་སྡིག་དོན་མེད་ནག་འབྱམས་པ། མཁྱེན་པའི་རྒྱལ་པོ་ཡང་སྤངས་ལ། སྣང་བ་
མཐའ་གྲོལ་དོན་ལ་བལྟ།། ཞེས་སོ།།
གཉིས་པ་གཞི་ཅི་བཞིན་ཉིད་ཀྱི་སྐྱེ་མཆེད་དུ་རང་གྲོལ་བའི་རྫོགས་པ་ཆེན་
པོ་ལའང་དགོངས་པའི་བབས་ཀྱི་དབྱེ་ན་གསུམ་དུ་ཡོད་དེ། དེ་སྐད་དུ། ཡིད་ཅན་
རྣམས་ལ་སེམས་ཀྱི་སྡེ། ནམ་མཁའ་ཅན་ལ་ཀློང་གི་སྡེ། རིམ་རྩོལ་བྲལ་ལ་མན་
ངག་གོ།
ཞེས་སེམས་སྡེ། ཀློང་སྡེ། མན་ངག་གི་སྡེ་དང་གསུམ་ལས། དང་པོ་ལ་ངོ་བོ།།
དབྱེ་བ་གཉིས་ལས། ངོ་བོ་ནི། བོན་ཐམས་ཅད་སེམས་སུ་འདོད་ལ། དེའང་རྩལ་
དང་རོལ་པ་བྱང་ཆུབ་སེམས་གསུམ་དུ་འདོད་པ་ལ། སྣང་བ་སེམས་སུ་འདོད་པའི་
ལོག་རྟོག་གི་འཆིངས་བ་མེད་དེ། སེམས་རང་བྱུང་གི་ཡེ་ཤེས་ལས་གཞན་དུ་གྱུར་
པ་གང་ཡང་མི་འདོད་པའི་ཕྱིར་རོ། །གཉིས་པ་ལ་བདུན་ལས། དང་པོ་ཕྱི་དོན་
ལ་སྣ་ཚོགས་སུ་སྣང་ཡང་སྣང་བྱེད་ཀྱི་སེམས་ལ་རང་བཞིན་མེད་པས། སྣང་ཡང་
མི་ལྟོ་སྟེ་གཞི་མེད་དུ་འགགས་མེད་དུ་ཤར་བའི་སྣང་བ་དང་སྣང་བྱེད་དུ་མེད་
པའི་སྣ་ཚོགས་སུ་སྣང་བ་སེམས་ཡིན་དུ་སྨྲ་བའི་རྫོགས་ཆེན་པའོ། །གཉིས་པ་འབྲས་
བུ་བོན་ཉིད་ཀྱི་དབྱིངས་གང་དུའང་མི་འགྱུར་བའི་གཞིའི་ལྷུན་གྲུབ་ཀྱི་སྒོས་བཀོད་
པའི་སྣང་བ་མ་གྲུབ་པའི་འཁོར་བ་རྩལ་གྱི་འཆར་ལུགས་ལ་སྣང་ཡང་ཡེ་གྲོལ་ཡིན་



ཀུན་མཁྱེན་ཤར་རྫ་པ་བཀྲ་ཤིས་
ཤེས་རྒྱལ་མཚན་གྱི་གསུང་འབུམ།
མའི་རང་མདངས་
པས་རང་གཞག་གིས་འབྲས་བུ་ཡེ་ཐོབ་ཏུ་ལ་བཟླ་བ་འབྲས་བུ་སེམས་ཀྱི་བྱུང་ས་
ཅེས་སྨྲ་བའི་རྫོགས་ཆེན་པའོ། །གསུམ་པ་རིམ་པ་བརྒྱད་སེམས་ཀྱི་རིས་མོ་ལ་བློའི་
ཞེན་སྣང་གིས་བཅིངས་ནས་གོལ་སྒྲིབ་བྱུང་ཡང་། འདི་ནི་དྲན་བསམ་རང
དང་རྒྱུད་
པ་མེད་པས་གོལ་མི་ཤེས་ལ་འཆིང་དགྲོལ་མེད་པའི་ཡེ་དག་ལ་གང་སྣང་ཡང་གཉུག་
་མདངས་སུ་ལྟ་བ་གོལ་སྒྲིབ་ལ་བཟླ་བའི་རྫོགས་ཆེན་པའོ། །བཞི་པ་གཞི་
ནམ་མཁའ་བཞིན་ངོ་བོ་མེད་པས་འཁྲུལ་མ་ཤེས་པས། དེའི་གདངས་ཀྱི་སྣང་བ་
སྐྱེ་མེད་དུ་གྲོལ། རོལ་པ་མ་འགག་པས་ཡེ་ཤེས་ཀྱི་སྣང་བ་ལ་སྤང་བླང་བྱར་མེད་
པར་རྟོགས་ནས་འཁོར་འདས་ཀྱི་མཚངས་རྡོལ་བ་གཏན་ཚིགས་ཁུངས་ཇིབ་པའི་
རྫོགས་ཆེན་པའོ། །ད་ལྟར་གྱི་འཁོར་བའི་ལས་སྣང་གིས་མནར་བ་འདི་དག་ནི་
གདངས་ལས་འཁྲུལ་པ་སྟེ། རྨི་ལམ་གྱི་ཤེས་པ་བཞིན་ལ་རྟོགས་པ་ན་གྲོལ་བ་གཉིད་
ལས་སད་པ་ལྟར་རོ། །ལྔ་པ་རང་བྱུང་ཡེ་ཤེས་གཤིས་གང་དུའང་མ་གྲུབ་པས་
འཁོར་འདས་རྒྱ་མ་ཆད་དེ་མཐར་གར་ཡང་མ་ལྟུང་བའི་ཡེ་ཁྱབ་འགྱུར་མེད་རང་
དག་ཟང་ཐལ་གྱི་ལྟ་བ་ཡེ་བྱུང་དུ་འདོད་པ་རང་བྱུང་ཡེ་ཤེས་ཕྱོགས་ལྟུང་མེད་པའི་
རྫོགས་ཆེན་པའོ། །དྲུག་པ་གཞི་ལ་གང་སྣང་ཡང་ཡིན་གང་ཡང་མ་ཡིན་ལ། སྣ་
ཚོགས་སུ་སྣང་བ་ནི་ཡེ་ཤེས་ཀྱི་སྣང་བ་མ་འགགས་པ་རང་ཤར་བས་གང་ཡང་
འགེགས་མི་དགོས་ཏེ། བལྟོས་གཞི་ངོ་བོ་ཉིད་མ་གྲུབ་པས་བལྟོས་པའི་བོན་གྲུབ་པ་
གང་ཡང་མེད་པས་གང་སྣང་སྣང་དུ་ཆུག །ཤར་དུ་ཆུག །ཡིན་དུ་ཆུག །རང་ངོ་ལ་
མ་གོས། གོས་པ་མ་གྱུར་པས་བསལ་བཞག་མེད་པའི་དགོངས་པར་ལ་བཟླ་བ་ཕྱོགས་
འཛིན་དངོས་པོ་རང་གྲུབ་པའི་རྫོགས་ཆེན་པའོ། །བདུན་པ་གཞི་གཤིས་བློ་དང་བྲལ་
བས་དངོས་སྣང་བོན་ཉིད་དུ་ཤར། རོལ་པ་ཇི་ལྟར་ཤར་ཡང་བློ་འདས་ཀྱི་བོན་
ཉིད་ལ་སྣང་སྟོང་སྤུ་རིས་འབྱེད་པ་མེད་པས་རྟོག་དཔྱོད་ཐམས་ཅད་མྱ་ངན་ལས་
68



དབྱིངས་རིག་མཛོད། སྨད་ཆ།
འདས་པའི་ཡེ་སངས་རྒྱས་པ་བློ་བྲལ་ཕྱོགས་འཛིན་ལས་འདས་པའི་རྫོགས་ཆེན་པ་
ཞེས་བྱའོ།།
གཉིས་པ་ཀློང་གི་སྡེ་ལ་ངོ་བོ་ནི། བོན་ཅན་དུ་སྣང་བ་ཐམས་ཅད་བོན་ཉིད་
ཀུན་ཏུ་བཟང་མོའི་ཀློང་དུ་གཞི་མེད་ཡེ་དག་ཆེན་པོ་རང་གདངས་འོད་གསལ་
མཆོག་ཏུ་མི་འགྱུར་བའི་དགོངས་པ་བསལ་བཞག་མེད་པ་ལ། སེམས་དང་སེམས་
བྱུང་ཙམ་དུའང་ལྟོས་པ་མེད་པར་འདོད་དེ། དབྱེ་ན་ཀློང་ནག་པོ་རྒྱུ་མེད་དུ་སྨྲ་
བ། ཁྲ་བོ་སྣ་ཚོགས་སུ་སྨྲ་བ། དཀར་པོ་སེམས་སུ་སྨྲ་བ། རབ་འབྱམས་རྒྱུ་འབྲས་
ལ་བཟླ་བ་དང་བཞིའོ། །དང་པོ་ཀློང་ནག་ལ་ངོ་བོ་རང་བྱུང་ཡེ་ཤེས་ཡེ་དག་ཆེན་
པོ་ལ་བོན་ཅན་དང་བོན་ཉིད་དུའང་ལྟོས་པ་མེད་པའི་གཞི་ཡེ་གྲོལ་ཕྱལ་ཡས་ཆེན་
པོའོ། །དབྱེ་ན། ཤར་སྣ་ཚོགས་སུ་ཤར་ཡང་ཤར་དུས་ཉིད་ནས་ཤར་བྱ་ཤར་བྱེད་
ལས་འདས་པའི་རང་
ས་པའི་རང་མཚན་དུ་མ་གྲུབ་པའི་མུ་མཐའ་དང་བྲལ་བའི་ལྟ་བ་བསྒྲུབ་
པ་མཛད་པ་ཀློང་ནག་དང་། ཤར་བ་ཐམས་ཅད་ཡེ་ཤེས་སུ་ཡེ་ཤར་བས་ཤར་
གྲོལ་ཙམ་དུའང་མི་འདོད་པའི་མཁྱེན་པ་ཡེ་རྒྱས་མཉམ་གདལ་རིས་མེད་ཆེན་
པོར་འདོད་པ་ཐུགས་རྗེ་ཀློང་ནག་དང་། རང་བཞིན་ལྟོས་པ་མེད་པས་ཡིན་མིན་
ཕྱོགས་གཏད་དང་བྲལ་བའི་རང་དག་མི་གནས་པའི་ཡེ་ཤེས་ཀློང་ཡངས་ཆེན་པོ་
ཡེ་གྲོལ་ལྟོས་གཞི་ཟད་པ་སྤྲུལ་པ་ཀློང་ནག་དང་གསུམ་མོ། །དེ་དག་འཁྲུལ་སེམས་
ཡེ་དག་ཏུ་ལ་བཟློས་པས། འཁོར་འདས་རང་དག་ཏུ་གཞི་ཡེ་གྲོལ་ལས་མི་འདའ་
བའོ། །གཉིས་པ་ཀློང་ཁྲ་བོའི་ངོ་བོ་རང་བྱུང་ཡེ་ཤེས་རོལ་པར་ཤར་བ་གང་ཡང་
རང་རྩལ་ཡིན་པས་མི་འགེགས་ལ། ཡིན་པ་རང་བྱུང་གི་ཡེ་ཤེས་ཡིན་ཏེ། རྒྱ་མཚོར་
གཟའ་སྐར་ཤར་བ་རྒྱ་མཚོ་ལས་གཞན་མ་ཡིན་པ་བཞིན་ནོ། །དབྱེ་ན། རང་བྱུང་
གི་ཡེ་ཤེས་ལ་འཆིང་དགྲོལ་མེད་པས་ངོ་བོ་རང་གྲོལ། དགག་སྒྲུབ་བྲལ་བས་རང་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བཞིན་འོད་གསལ་གཉིས་སུ་མེད་པས་མཚན་ཉིད་རང་བྱུང་། རོལ་པ་འགག་མེད་
དུ་ཤར་བས་སྣང་སེམས་རོ་གཅིག་ཏུ་གྲོལ་བ་སྟེ། བློ་བྲལ་ངོ་བོ་ཉིད་ཀྱི་གཏན་
ཚིགས་ཀྱིས་སྣང་བཏགས་འཁོར་འདས་ཀྱི་བོན་རྣམས་རང་ས་ནས་ཡེ་གྲོལ་དུ་
གནས་པར་འདོད་པ་ཡོད་སྨྲ་སེམས་སྡེ་དང་མཐུན་པའི་ཀློང་ཁྲ་བོ་དང་། སྣང་ངོས་
ནས་སྣ་ཚོགས་སུ་སྣང་ཡང་བོན་ཉིད་ལས་མི་འདའ་བས་སྟོང་ངོས་ནས་ཡེ་སྟོང་
ལ་ལས་དང་རྣམ་སྨིན་གྱི་གོས་པ་མེད་པས་འགྱུ་སྟོང་རང་ཡལ་མེད་སྣང་རང་དག་
པ་མེད་སྨྲ་རང་གནས་དང་མཐུན་པའི་ཀློང་ཁྲ་བོ་དང་། ངོ་བོ་སྟོང་པས་རྒྱུ་འབྲས་
ལ་མི་ལྟོས། རང་བཞིན་མ་འགགས་པས་འཁོར་འདས་ཕྱོགས་ཡན་དུ་ཤར།
གང་ཤར་རང་ངོས་སྟོངས་པས་སྣང་བཏགས་དངོས་མེད་ཡེ་དག་ལ། བརྗོད་ཏུ་
མེད་པས་བློ་འདས། བལྟར་མེད་པས་གོམས་མེད། གཉིས་སུ་མེད་པའི་འགྱུར་
མེད་ཀྱི་གནད་དང་གསུམ་གྱིས་འཁོར་འདས་ཡེ་གྲོལ་ཆེན་པོར་ལ་བཟླ་བ་ཡོད་
མེད་གཉིས་མེད་མན་ངག་དང་མཐུན་པའི་ཀློང་ཁུ་བོ་དང་གསུམ་མོ། །གསུམ་པ་
ཀློང་དཀར་པོའི་ངོ་བོ་ནི། རྐྱེན་སྣང་རང་གྲོལ་ཡེ་དག་ལ་སྤང་མེད་རང་ཤར་གནས་
ལུགས་བསྒྲུབ་ཏུ་མེད་པའོ། །དབྱེ་ན། བརྗོད་མེད་རང་ཤར། ལྟ་སྒོམ་ཁ་སྦྱོར་གྱི་
ཀློང་དཀར་གཉིས། དང་པོའི་ངོ་བོ་ཡུལ་ཅན་ཅེར་གྲོལ། ཡུལ་སྣང་རང་དག །
ཡུལ་སེམས་གཉིས་མེད་དུ་འདོད་དོ། །དབྱེ་ན། རྒྱ་མཚོའི་དང་། ནམ་མཁའི་
ཀློང་གཉིས། དང་པོའི་ངོ་བོ་ཡེ་གྲོལ་གྱི་སྟེང་དུ་རྣམ་ཤེས་རང་གྲོལ་དུ་ཤེས་པ་ཡེ་
གྲོལ་ལ་ཡོངས་གྲོལ་དུ་གཉིས་མེད་བློ་འདས་སུ་ཐག་ཆོད་པའོ། །དབྱེ་ན། སྣང་
སེམས་ཡེ་སྟོང་ལ་གཉེན་པོ་རང་སྟོང་གི་བོན་ཉིད་ཡེ་འདས་ཆེན་པོ་སྐྱེ་འགགས་
གནས་མེད་དུ་ལ་བཟླ་བ་རྒྱ་མཚོའི་ཀློང་ཆེ་བ་དང་། ལྟོས་པ་རང་དག་པས་སེམས་
ལ་དྲི་མ་མེད། ཁྱབ་པ་གནས་དག་པས་འཁོར་རྐྱེན་རང་ལོག་ཏུ་ཤེས་པ་རྒྱ་མཚོའི་



དབྱིངས་རིག་མཛོད། སྨད་ཆ།
ཀློང་ཆུང་བ་དང་གཉིས་སོ། །གཉིས་པ་ནམ་མཁའི་ཀློང་ལ་ངོ་བོ་བཅོས་མེད་པ་རྩལ་
སྣང་རང་དག་པའོ། །དབྱེ་ན། ངོ་བོ་རྣམ་དག །རང་བཞིན་སྐྱེ་མེད། མཚན་ཉིད་
ཡེ་གྲོལ་བ་ཉི་ཟླའི་ཀློང་དང་། ཡེ་ནས་ཡོན་ཏན་རང་རྫོགས་སུ་ཤར་བས་རྩོལ་སྒྲུབ་
འབད་བཅས་ཀྱི་རྒྱུ་འབྲས་རང་དག་གི་བོན་ཉིད་ལ་ལྷུན་གྱིས་གྲུབ་པར་འདོད་པ་
རིན་པོ་ཆེའི་ཀློང་དང་གཉིས་སོ། །གཉིས་པ་ལྟ་སྒོམ་ཁ་སྦྱོར་གྱི་ཀློང་ནི། ལྟ་བ་
ཡིན་པ་མེད་པས་ངོས་བཟུང་དང་བྲལ། སྒོམ་པ་མིན་པ་མེད་པས་སྤང་བླང་མེད།
སྤྱོད་པ་ཡིན་མིན་མེད་པས་བྱ་སྤྱོད་བོན་ཉིད་དུ་གྲོལ། འབྲས་བུ་ཐོབ་པ་མེད་པས་
མ་ཐོབ་རང་ལ་གནས་སོ། །བཞི་པ་ཀློང་རབ་འབྱམས་ཀྱི་སྡེ་ལ་ངོ་བོ་བོན་རྣམས་
སྣང་བར་སེམས་ཀྱིས་ཤེས་ལ། མི་སྣང་བར་གནས་ལུགས་ཀྱིས་ཤེས་པའོ། །དབྱེ་
རང་བྱུང་གི་ཡེ་ཤེས་ལ་རྒྱུ་མེད་པས་ལྡོག་པ་མེད། རྐྱེན་མེད་པས་སྣང་བས་
མི་གནོད། གཉིས་ཀ་མེད་པས་འཁོར་འདས་མ་གྲུབ། སེམས་ལ་བྱར་མེད་པས་
བྱས་པས་སངས་མི་རྒྱ། རྒྱུ་མཚན་མེད་པས་གཅིག་དང་ཐ་དད་ལས་འདས་པར་
འདོད་པ་བྱ་བ་དང་བྲལ་བ་ཕྱིའི་རབ་འབྱམས་དང་། ཐེག་པ་བརྒྱུད་རིམ་རྩོལ་གྱི་
བློར་གོལ་བས། སྣང་སྣ་ཚོགས་སུ་སྣང་ཡང་གྲོལ་གཅིག་ཏུ་གྲོལ་ཏེ། དཔེར་ན་
ཤིང་སྣ་ཚོགས་ལ་གྲིབ་མ་སྣ་ཚོགས་མེད་པའོ། །ཤིང་ཀུན་མེ་གཅིག་གི་རྒྱུ་རུ་གཅིག་
པ་ལྟ་བུའོ། །རྫོགས་ཆེན་རང་གིས་རང་སྣང་ཕྱོགས་མེད་ཀུན་ཁྱབ་རང་ཤར་རང་
གྲོལ་རྒྱ་ཆད་ཕྱོགས་ལྟུང་མེད་པའི་རང་བཞིན་དུ་འདོད་པ་གྲུབ་མཐའ་རང་གཞུང་
དུ་སྨྲ་བ་ནང་གི་རབ་འབྱམས་དང་། སྣང་བ་སེམས་སུ་གོལ་བའི་གགས་རང་ངོ་ཡེ་
དག་ཏུ་བསལ་བས་སྣང་བ་མ་སྤུངས་གནས་དག་ཏུ་གྲོལ། འགྱུ་དྲན་བློའི་གགས་
དྲན་བསམ་རང་དག་ཏུ་བསལ་བས་རྣམ་རྟོག་བོན་ཉིད་དུ་གྲོལ། སྣང་ཤེས་ཐ་དད་
པའི་གགས་དམིགས་བྲལ་གནས་མེད་དུ་བསལ་བས་མཉམ་ཉིད་རོ་གཅིག་ཏུ་གྲོལ་
61



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བ་གགས་བསལ་བ་གསང་བའི་རབ་འབྱམས་དང་། སྣང་ཤེས་སྐུ་དང་ཡེ་ཤེས་སུ་
ཤར་བས་འཁོར་འདས་གང་དུའང་མ་ཕྱེ་བའི་བོན་ཉིད་ད་ལྟའི་ཕྲི་བསྣན་མེད་
པའི་ཡུལ་སེམས་གང་ཤར་དེ་ཀ་ཡིན་ཐོག་ཏུ་ངོས་ཟིན་པ་ལ། ཡེ་གནས་ལྷུན་གྲུབ་
ཀྱི་དགོངས་པ་འགྱུར་མེད་ཀྱི་གཟེར་ཐེབས་པས། རྟེན་མེད་ཡོངས་གྲོལ་ཆེན་པོར་
སངས་རྒྱ་བ་ཅེས་བྱ་སྟེ། དྲན་བསམ་དམིགས་མེད་དུ་ཤར་བས་བློ་ལས་འདས།
སྣང་བ་རྟེན་མེད་དུ་ཤར་བས་ཡུལ་ལས་འདས། གང་ཤར་ཤར་ས་དེ་ཉིད་དུ་དག་
པས་སྤང་གཉེན་ལས་འདས། སྣང་བཏགས་རོ་མཉམ་དུ་ཤར་བས་རྒྱུ་འབྲས་ལས་
འདས་པར་འདོད་པ་གནད་སྤྲོ་བ་དེ་བོན་ཉིད་ཀྱི་རབ་འབྱམས་དང་བཞིའོ། །
དེ་དག་བསྡུ་ན། མ་བྱས་རང་གྲོལ་བའི་ཀློང་བྱ་བ་དང་བྲལ་བའི་ཀློང་དང་། སྣང་
བ་སེམས་ཀྱི་རྒྱུན་སྐྱེ་མེད་ལས་འགག་མེད་ཡེ་ཤར་བ་རྒྱན་གྱི་ཀློང་དང་། ཕྱོགས་
མེད་ཀྱི་རོལ་པ་འགག་མེད་དུ་ཤར་བས་སྣང་སེམས་ལ་འགྱུར་བ་མེད་པ་རོལ་པའི་
ཀློང་དང་། སྟོང་པ་ཉིད་བྱ་གཞག་མེད་པ་རང་ས་ན་ཡེ་གནས་ལ་མཐོང་ཤེས་གཉིས་
མེད་ཕྱམ་གདལ་བ་བོན་ཉིད་ཀྱི་ཀློང་དང་བཞིར་འདུས་པའོ། །ཡང་ན་ཡེ་གཤེན་
གཙུག་ཕུད་ཀྱི་མན་ངག་ལས། རྦ་ཀློང་ཟུང་གསུམ་ཡ་དྲུག་ཡང་།། ཞི་བ་རྣམ་པ་
གསུམ་དུ་བསྡུ།། བོན་ཅན་མཚན་མའི་སྣང་བ་ཡང་།། བོན་ཉིད་རྣམ་པར་དག་
པའི་ཀློང་དུ་ཞི།། སེམས་ཅན་སྡུག་བསྔལ་སྣ་ཚོགས་ཀྱང་།། སེམས་ཉིད་སྐྱེ་འགག་
མེད་པའི་ཀློང་དུ་ཞི།། སྣ་ཚོགས་ཅིར་ཡང་འགྱུ་བ་ཡང་། དོན་དམ་ཅི་ཡང་མ་ཡིན་
ཀློང་དུ་ཞི།། འཁྲུལ་པའི་རྣམ་རྟོག་མི་སྐྱེ་བར།། ཞི་བ་བྱང་ཆུབ་ཀློང་དུ་གནས།།
སྒོམ་པ་བྱ་བའི་ཐ་སྙད་མེད།། ཅེས་མ་རྟོགས་པའི་མཚན་མའི་སྣང་བ་གསུམ་པོའང་
མཚན་མེད་རྣམ་པར་དག་པའི་ཀློང་གསུམ་དུ་ཡེ་ནས་ཞི་ཞིང་གནས་པས་སྒོམ་
པའི་རྩོལ་བ་མེད་པའོ། །ཀློང་གི་སྡེ་ཐམས་ཅད་བསྡུ་ན་དགུར་འདུས་ཏེ། དེར།
2



དབྱིངས་རིག་མཛོད། སྨད་ཆ།
ལྟ་བ་འཕོ་འགྱུར་མེད་པའི་ཀློང་།། སྒོམ་པ་ཡིན་མིན་མེད་པའི་ཀློང་།། འབྲས་བུ་རེ་
དོགས་མེད་པའི་ཀློང་།། ངོ་བོ་གྲུབ་བསལ་མེད་པའི་ཀློང་།། རང་བཞིན་འགག་པ་
མེད་པའི་ཀློང་།། མཚན་ཉིད་སྣང་སེམས་ཡེ་གྲོལ་ཀློང་།། དབྱིངས་ལ་ཡོངས་དོགས་
མེད་པའི་ཀློང་།། རོལ་པ་འགག་མེད་རང་ཤར་ཀློང་། ལྷུན་མཉམ་རང་གྲོལ་ཅོག་
བཞག་ཀློང་།། ཞེས་སོ། །ཀློང་དགུ་པོ་དེ་བསྡུ་ན་ཡེ་ཤེས་ཆེན་པོའི་ཀློང་ལ་འདུས་ཏེ།
འདི་ལྟ་སྣང་བ་ཐམས་ཅད་བོན་ཉིད་དུ་བསྟན། བོན་ཉིད་སྐྱེ་བ་མེད་པར་བསྟན།
སྐྱེ་བ་མེད་པ་དེ་ད་ལྟར་གྱི་སྣང་སེམས་མི་ཕྱེད་པའི་དོན་མི་གཡོ་བ་འདི་ཉིད་ངོས་
ཟིན་པས་ཐུག་ཕྲད་དུ་གྲོལ་བར་འདོད་པའོ། །
གསུམ་པ་སེམས་ཀློང་གཉིས་ཕྱོགས་ཞེན་གྱིས་ཡིད་དཔྱོད་ཀྱི་ལྟ་བར་འགྲོ་ཉེ་
བས་སྐྱོན་དེ་དག་གིས་མ་གོས་པའི་ཁྱད་པར་འཕགས་པའི་མན་ངག་གི་སྡེ་དེ་ལའང་།
ངོ་བོ་དང་། དབྱེ་བ་གཉིས་ལས། ངོ་བོ་སྐྱོན་ཐམས་ཅད་རང་གྲོལ་གྱི་ཡོངས་གྲོལ་
ཆེན་པོའི་གནད་ངེས་པའི་ཐོག་ཏུ་ཕེབས་པའི་མེ་བཙའ་ལྟ་བུའོ། །དབྱེ་ན་ཁ་
འཐོར། ཁ་གཏམ། རྒྱུད་རང་གཞུང་དུ་བསྟན་པ་གསུམ་ལས། དང་པོ་ལ་ངོ་
བོ་རང་བྱུང་གི་ཡེ་ཤེས་བློ་འདས་ཆེན་པོ་རང་གནད་ཀྱིས་རྟོགས་པའོ། །དབྱེ་ན།
གཞིའི་ཁྱད་བརྗོད་གཞི་མ་གྲུབ་པས་རྗོད་བྱེད་ཚིག་ལས་འདས་ཏེ་ཡི་གེ་མེད། ལམ་
གྱི་ཁྱད་དེ་ལྟར་རང་ངོ་བརྗོད་བྲལ་ལམ་དུ་ཤར་བས་བྱ་རྩོལ་ལས་འདས། འབྲས་
བུའི་ཁྱད་བྱར་མེད་ལ་རང་ས་ཟིན་པས་བོན་ཉིད་ལ་འཕོ་འགྱུར་མེད་བྱ་བྱེད་རྒྱུ་རྐྱེན་
མེད་པའི་གཏན་ཚིགས་ཀྱིས་འཁོར་བ་དོང་སྤྲུགས་མྱང་འདས་རང་ས་ན་གྲོལ་བར་
འདོད་པ་གཞག་པ་ལམ་གྱི་མཐའ་གཅོད་པའི་མན་ངག་དང་། བོན་ཉིད་གནས་
པའི་ཆ་ནས་སེམས་ལ་འགྱུར་བ་མེད། སྐུ་གསུམ་ལམ་ལ་སྣང་བའི་དུས་ན་མ་གྲོལ་
བ་གང་ཡང་མེད། འབྲས་བུ་གནད་ལ་ཕེབས་པའི་དུས་ན་བོན་ཉིད་མ་དང་ཕྲད་
63



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པར་འདོད་པ་གྲོལ་བ་སྟོབས་དག་པའི་ལམ་མངོན་དུ་གྱུར་པའི་མན་ངག་དང་གཉིས་
སོ། །གཉིས་པ་ཁ་གཏམ་གྱི་ངོ་བོ་མ་འཁྲུལ་པ། རང་བཞིན་རྣམ་རྟོག་གི་གཞི་རྩ་
ཆོད་པ། མཚན་ཉིད་ངོས་བཟུང་དང་བྲལ་བའོ། །དབྱེ་ན། རྩ་གནད་ཀྱིས་རླུང་།
རླུང་གནད་ཀྱིས་སེམས་བོན་ཉིད་དུ་ཞི་བས་ཡེ་ཤེས་ཁུངས་ནས་དོན། སྒོ་གསུམ་
གྱི་འབྲེལ་ཐག་ཆོད་ནས་འགྱུ་བ་རང་སར་གྲོལ་ཏེ་འཁོར་འདས་གླེང་བ་ཆད་པ་
གླེན་པ་ཡེངས་ལ་བོར་བའི་ཁ་གཏམ་དང་། དབྱིངས་ལ་མི་ཤོང་བ་མེད་པས་འཁོར་
འདས་ལ་ཁྱབ་བརྩི། སྟོང་ཉིད་ལ་ངོས་བཟུང་མེད་པས་ངོ་བོ་ལ་འགྱུར་བརྩི།
གཉིས་ཀ་ལ་བྱ་རྩོལ་མེད་པས་རང་གནས་ཀྱི་ཡེ་ཤེས་ངོས་བཟུང་བ་ཁར་ཕོག་དུས་
མེད་པའི་ཁ་གཏམ་དང་གཉིས་སོ། །གསུམ་པ་རྒྱུད་རང་གཞུང་གི་མན་ངག་གི་ངོ་
བོ་བཀའ་ཐམས་ཅད་ཀྱི་བྱུང་སར་གྱུར་པ། རང་བཞིན་ལ་ཐ་དད་མེད་པས་འཁོར་
བའི་ལྟོས་ཆད་པ། མཚན་ཉིད་སྒྲ་ཚིག་ལས་འདས་པས་སྟོང་ཉིད་རྩོད་གཞི་དང་
བྲལ་བའོ།།
དབྱེ་ན་ལྟ་བ་སྒང་དྲིལ་བ། གཏར་ཁ་གེགས་སེལ་བ། གབ་པ་མངོན་དུ་
ཕྱུང་བ། བཤད་པ་རང་གསལ་བའི་ཚུལ་དུ་བཀའ་སྩལ་པ་དང་བཞིའོ། །དང་
པོའི་ངོ་བོ་གཞི་ལ་སྤྲོས་པ་མེད་པས་ལས་ལ་བཟང་ངན་མེ།
་ངན་མེད་དེ་ཁམས་གསུམ་
ཡོངས་སུ་གྲོལ། རང་བཞིན་སྟོང་གསལ་དུ་གནས་པས་དགེ་སྡིག་གི་ཕན་གནོད་མེད།
མཚན་ཉིད་ལ་སྒྲ་ཚིག་གི་ཡི་གེ་མི་འཇུག་པས་ཐེག་པའི་རིམ་པ་ཅི་སྙེད་ཀྱིས་སངས་
མི་རྒྱ་བས་དབང་པོ་ཅིག་ཅར་ཐོག་བབས་སུ་གྲོལ་བའོ། །དབྱེ་ན། ངོ་བོ་ལ་འདི་
ཞེས་མེད་པས་སངས་རྒྱས་མིང་དུའང་མ་གྲུབ། རང་བཞིན་ལ་འགག་པ་མེད་པས་
འཁོར་བ་ཐ་དད་དུ་ཤར། མཚན་ཉིད་གར་ཡང་མི་གནས་པས་ལྟ་སྒོམ་བྱར་
མེད་པར་འདོད་པ་སྣང་བཏགས་ཀྱི་ལྟ་བ་ལ་བྱར་མེད་པའི་མན་ངག་དང་། ངོ༌
64



དབྱིངས་རིག་མཛོད། སྨད་ཆ།
བོ་སྐྱེ་མེད་དུ་གནས་པས་ཉོན་མོངས་གཞི་མེད་དུ་དྭངས། རང་བཞིན་མ་འགགས་
པ་ཤར་ཡང་སྤང་བླང་བྱ་རྩོལ་དང་བྲལ། མཚན་ཉིད་ཡེ་ནས་གྲོལ་བས་འཁོར་
འདས་ཀྱི་ཁུངས་རྡིབ་པ་སེམས་ཀྱི་དྲན་རྟོག་སྐྱེ་མེད་དུ་དྲིལ་བའི་མན་ངག་དང་
གཉིས་སོ། །
གཉིས་པ་གཏར་ཁ་གེགས་སེལ་བའི་ངོ་བོ་བོན་ཉིད་ཀྱི་གནད་བསལ་བས་
འཁོར་འདས་ཀྱི་མཚམས་ཕྱེད། རང་བཞིན་འཆུགས་ས་མེད་པས་བློ་མ་བུའི་སྡེབ་
མེད། མཚན་ཉིད་གཞི་དག་པས་འཁྲུལ་པ་རང་ཐོག་ཏུ་བསལ་བའོ། །དབྱེ་ན།
ལྟ་བ་གཡོ་བའི་དུས་འཁོར་བའི་མཚང་ཤེས། ཐོབ་པའི་དུས་ལུས་ངག་ལ་དྲོད་
ཐོབ། བརྟན་པའི་དུས་འཁོར་འདས་ཤན་ཕྱེད། བསྒོམ་པ་གཡོ་བའི་དུས་
རླུང་སེམས་ལ་བྱན་ཚུད། ཐོབ་པའི་དུས་སེམས་ལམ་དུ་ཚུད། བརྟན་པའི་དུས་
རིག་པའི་རྩལ་རྫོགས། སྤྱོད་པ་གཡོ་བའི་དུས་ཤེས་པ་ལ་གཟའ་གཏད་མེད།
ཐོབ་པའི་དུས་འཁྲུལ་སྣང་ཟིལ་གྱིས་ནོན། བརྟན་པའི་དུས་སྐུ་གསུམ་གྱི་དྲོད་ཚད་
ཟིན། དེའང་ལྟ་བས་བོན་ཉིད་ཀྱི་གེགས་བསལ་བས་བོན་ལ་མ་བརྟེན་ཡང་སངས་
རྒྱུ། བསྒོམ་པས་འགྱུར་དྲན་གྱི་གེགས་བསལ་བས་དྲན་ཚོར་ཐམས་ཅད་བསམ་
གཏན་དུ་ཤར། སྤྱོད་པས་སྣང་བའི་གེགས་བསལ་བས་སྣང་རྐྱེན་བོན་ཉིད་དུ་གྲོལ་
བ་སྟེ། ལྟ་སྒོམ་དྲོད་ཚད་ཀྱི་གེགས་བསལ་བའི་མན་ངག་དང་། ངོ་བོ་བཅོས་སུ་
མེད་པས་ཅིར་སྣང་སེམས་ཡིན་དུ་གྲོལ། རང་བཞིན་རྒྱུ་འབྲས་བྲལ་བས་ཁམས་
གསུམ་གཞི་མེད་དུ་སྟོངས། མཚན་ཉིད་གོམས་མ་དགོས་པས་ཤེས་བྱ་གཞན་ལ་
མི་ལྟོས་པ་དངོས་པོའི་འདུག་ཚུལ་གྱི་གགས་བསལ་བའི་མན་ངག་དང་གཉིས་སོ།།
གསུམ་པ་གབ་པ་མངོན་དུ་ཕྱུང་བ་ལ། ངོ་བོ་ཐོབ་ཏུ་མེད་པས་རེ་བ་ཟད།
རང་བཞིན་ཕྱོགས་མེད་དུ་ཤར་བས་དོགས་པ་བྲལ། མཚན་ཉིད་བརྟགས་
5



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ནས་མ་རྙེད་པས་འཁོར་འདས་ཀྱི་རྩ་བ་རུལ་བ་ཅེས་བྱའོ། །དབྱེ་ན། ལྟ་བ་གབ་
ནས་ཕྱི་མ་གཉིས་མངོན་དུ་ཕྱུང་བས་འཛིན་མེད་ཀྱི་ཤེས་པ་ཕྱོགས་མེད་དུ་ཤར།
སྒོམ་པ་གབ་ནས་ལྟ་སྤྱོད་གཉིས་མངོན་དུ་ཕྱུང་བས་སྟོང་པ་རྒྱ་འབྱམས་ལ་ཡེ་ཤེས་
ཕྱོགས་མེད་དུ་ཤར། སྤྱོད་པ་གབ་ནས་དང་པོ་གཉིས་མངོན་དུ་ཕྱུང་བས་གནས་
པས་སྟོང་ལ་སྟོང་པས་དག་པ་སྟེ། གཅིག་གབ་ནས་གཉིས་མངོན་དུ་ཕྱུང་བའི་
མན་ངག་དང་། གཉིས་གབ་ནས་སྒོམ་པ་མངོན་དུ་ཕྱུང་ན་གཏད་མེད་ཀྱི་རིག་
པ་ལྟོས་མེད་དུ་ཤར་བས་རྒྱུ་མེད་ཀྱི་འབྲས་བུ་རང་ལ་གནས་པ་ཞེས་བྱ། སྤྱོད་པ་ཕྱུང་
ན་ལུས་གཡང་སར་བོར་ནས་སེམས་བོན་ཉིད་དུ་སློང་བ་ཅེས་བྱ། ལྟ་བ་ཕྱུང་ན་
སེམས་སྟོང་ཉིད་ལ་སྐྱེལ་ནས་ལུས་ངག་གནད་ལ་འབེབས་པ་ཞེས་བྱ་སྟེ། གཉིས་
གབ་ནས་གཅིག་མངོན་དུ་ཕྱུང་བའི་མན་ངག་དང་གཉིས་སོ། །
བཞི་པ་བཤད་པ་རང་གསལ་བ་ལ། ངོ་བོ་སྒྲ་ཚིག་ལས་འདས་པས་གྲུབ་
པའི་མཐའ་ལ་མི་གནས། རང་བཞིན་བསྒྲིབས་པ་མེད་པས་བོན་ཉིད་ཕྱོགས་མེད་
དུ་ཤར། མཚན་ཉིད་བློ་ལས་འདས་པས་དྲན་པའི་འཕྲོ་འདུ་ཟད་པའོ། །དབྱེ་ན་
འཁྲུལ་པ་གཞི་ལ་བཟློག་པ། ཐིག་ལེ་རང་གནད་ལ་ཕབ་པའོ། །དང་པོའི་ངོ་བོ་
མ་རིག་པའི་འཁྲུལ་པས་འཁོར་བའི་གཞི་བཏིང་པས་འཁྲུལ་པའི་ཁུངས་དེད་
པའི་མ་རིག་པ་རྩད་ཆོད། རང་བཞིན་སྣ་ཚོགས་སུ་ཤར་བ་རྒྱུ་རྐྱེན་གྱིས་བཙལ་
བས་འཁྲུལ་པའི་གདར་ཤ་ཆོད་ནས་འཁོར་བ་རྒྱུ་མེད་སྟོང་པར་རང་ལོག་པ།
མཚན་ཉིད་འཁྲུལ་པ་རང་དག་པས་འཁོར་བའི་ལྟོས་ཟད་པ་འཁྲུལ་པ་བ་དེད་པ་
ཞེས་བྱའོ། །དབྱེ་ན། ངོ་བོ་འཁྲུལ་རྩ་རིག་པ་རང་གྲོལ་བས་འཁྲུལ་མ་མྱོང་། རང་
བཞིན་སོ་སོ་འཁྲུལ་པས་ཀུན་བརྟགས་གློ་བུར་བའི་མཚང་རིག །མཚན་ཉིད་འཁྲུལ་
ངོ་ཤེས་པས་འཁོར་བ་གཞིར་དག་སྟེ། འཁྲུལ་པ་རྩད་བཅད་པས་འཁོར་འདས་ལྟོ་
f56



དབྱིངས་རིག་མཛོད། སྨད་ཆ།
༧
མ*
བཟློག་པའི་མན་ངག་དང་། ངོ་བོ་ཐོག་མཐར་བར་གསུམ་དུ་འཁྲུལ་མ་མྱོང་ལ་མི་
གནས་ཏེ་འཁྲུལ་པ་མི་སྲིད་པས་གྲོལ་བ་མེད། རང་བཞིན་ལ་དབྱེར་མེད་པས་
འཁོར་འདས་རིག་པར་གཞི་གཅིག་སྟེ་འཁྲུལ་གྲོལ་ལས་འདས། མཚན་ཉིད་ལ་
འཁྲུལ་པ་རྒྱུ་མེད་པས་འཁོར་བ་དོང་སྤྲུགས་པ་འཁྲུལ་པ་རང་སོ་ལ་བཞག་པས་མ་
འཁྲུལ་པའི་བོན་ཉིད་ངོས་ཟིན་པའི་མན་ངག་དང་། ངོ་བོ་འཁོར་བར་ལྟུང་བྱེད་
གཞི་བཙལ་བས་མ་རྙེད་པས་རྒྱུ་སྟོངས། རང་བཞིན་རྩིས་ལས་འདས་པས་འཁྲུལ་
མ་འཁྲུལ་གྱི་མིང་མེད་མཚན་ཉིད་འཁྲུལ་པ་རང་སྟོངས་པས་འཁོར་བ་རང་ལོག་
པ་འཁྲུལ་གཞི་ཁོག་བསྐོར་བས་འཁྲུལ་འཁོར་རྒྱུན་ཆད་པའི་མན་ངག་དང་གསུམ་
མོ། །གཉིས་པ་ཐིག་ལེ་རང་གནད་ལ་ཕབ་པའི་ངོ་བོ་ཉག་གཅིག་སྤྲོས་པ་དང་
བྲལ་བས་གཅིག་དང་དུ་མ་མེད། རང་བཞིན་གཉིས་སུ་མེད་པས་ཐ་སྙད་ཀྱི་ཚིག་
ལས་འདས། མཚན་ཉིད་ངོ་སྤྲད་པས་ཡིད་ཆེས་ཁོངས་ནས་འབྱིན་པའོ། །དབྱེ་
ན། སྙན་བརྒྱུད་དང་། བཤད་རྒྱུད་གཉིས་སོ། །དང་པོའི་ངོ་བོ་གཅིག་ནས་གཅིག་
ཏུ་དངོས་སུ་བརྒྱུད་པས་འབྲེལ་པས་ཉེ་ལ། རང་བཞིན་རྣ་བའི་དབང་པོ་དང་
འབྲེལ་བས་བར་མ་ཆོད། མཚན་ཉིད་ནོར་འཕྱུགས་མེད་པས་ཡིད་ཆེས་གདེང་
དང་བཅས་པའོ། །དབྱེ་ན་ཚིག་ཡི་གེ་དང་བཅས་པ་དང་། དོན་བོན་ཉིད་ཀྱི་
མན་ངག་གཉིས་སོ། །གཉིས་པ་བཤད་རྒྱུད་ཀྱི་ངོ་བོ་བྱ་རྩོལ་ལས་འདས་པའི་བོན་
ཉིད་ལ་རྒྱུ་མེད་པས་འཁོར་བར་ལྡོག་པའི་གཞི་མེད། རང་བཞིན་འོད་གསལ་དྲི་
མ་བྲལ་བས་ཡེ་ཤེས་ལྔའི་མཚན་ཉིད་ཤེས། མཚན་ཉིད་རྟོག་དཔྱོད་ལས་འདས་
པས་སྐུ་གསུམ་ཡེ་ཤེས་ལྔའི་དགོངས་པ་ལ་རྟག་ཏུ་གནས་པའོ། །དབྱེ་ན། ངོ་བོ་
ལ་ཉོན་མོངས་མ་གྲུབ་པས་དུག་ལྔ་ལམ་གྱི་གྲོགས། རང་བཞིན་ལ་རྩོལ་སྒྲུབ་མེད་
པས་ཅིར་སྣང་བོན་ཉིད་ཀྱི་རྒྱུན། མཚན་ཉིད་ལ་འཕྱུགས་པ་མེད་པས་བོན་ཉིད་
67



བ
བ
མ
༤
ཚེ
-
-
: - :
1:pisonཟEཞུན་ཀr ཐ
པ
ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གང་དུའང་མ་ཕྱེ་བ་ཕྱི་སྐོར་དང་། ངོ་བོ་དངོས་པོ་ལས་འདས་པས་བོན་ཉིད་
ཕྱོགས་རིས་སུ་མ་ཆད། རང་བཞིན་ལ་འགྲོ་འོང་མེད་པས་རྟག་པ་རྒྱུན་གྱི་ཡེ་ཤེས།
མཚན་ཉིད་འཁོར་འདས་གཉིས་ཀ་ལ་ཟུག་པས་རྩ་བ་ལྟར་བྱུང་ལ། རང་ངོ་ཐ་
དད་འདྲིལ་བས་སྡོང་བུ་ལྟ་བུ། རྩལ་སྣང་ཅིར་ཡང་རྒྱས་པས་ཡལ་འདབ་ལྟ་བུ།
གསལ་ཆ་འགག་པ་མེད་པས་མེ་ཏོག་ལྟ་བུ། སྣ་ཚོགས་གཅིག་ཏུ་ཡིན་པས་འབྲས་
བུ་ལྟ་བུར་བྱུང་བ་ནང་སྐོར་དང་། ངོ་བོ་ཅིག་ཅར་དུ་ཤེས་པས་ཤེས་རབ་གསུམ་
ལ་རག་མ་ལུས། རང་བཞིན་དབུགས་ཆད་ལ་གྲོལ་བས་བར་དོ་ལ་མི་ལྟོས། མཚན་
ཉིད་ཡེ་གྲོལ་ཡིན་པས་ཚོགས་གཉིས་ལ་མི་རེ་བ་གསང་སྐོར་དང་། ངོ་བོ་ཤེས་བྱ་མ་
ཡིན་པས་ཚིག་ལ་མི་ལྟོས། རང་བཞིན་མངོན་སུམ་དུ་མཐོང་བས་བོན་ཉིད་ཡིད་
དཔྱོད་དུ་མི་གནས། མཚན་ཉིད་སྣང་བཞི་ཚད་ཕེབས་ཀྱི་སྐུ་གསུམ་ལམ་སྣང་དུ་
ཆོད་པས་འབྲས་བུ་ཕྱི་དུས་ལ་ལྟོས་མི་འཆའ་བ་ཚེ་འདི་ཉིད་ལ་གདོད་མའི་གཞི་
དབྱིངས་སུ་སྦྱོར་བ་ཡང་གསང་བླ་ན་མེད་པའི་སྐོར་དང་བཞིའོ། ། །
དོན་གཉིས་པ་རྗོད་བྱེད་ཚིག་གི་རྫོགས་ཆེན་ནི། བརྗོད་བྱ་རྒྱ་ཆེ་བ་ནམ་
མཁའ་ལྟ་བུ་ཉིད་རྗོད་བྱེད་ཀྱི་ཚིག་དེ་ཡང་བསམ་གྱིས་མི་ཁྱབ་ཅིང་བརྗོད་ཀྱིས་མི་
ལོང་ནའང་གྲངས་ཀྱི་ངེས་པ་བཟུང་བ་ལ་སེམས་ཀློང་མན་ངག་གི་སྡེ་གསུམ་
པོའི་དགོངས་གཞི་གཏན་ལ་ཕེབས་པའི་ཕྱིར་བཀའ་སྩལ་པ་ནི། ཡེ་ཁྲི་མཐའ་སེལ་
ནམ་མཁའ་དཀར་པོའི་བཤད་གཞིའི་མཆོང་ལས། མཚན་མ་ཚིག་གི་རྫོགས་པ་
ཆེན་པོ་ལ། སྡེ་ལ་གསུམ། ཀློང་ན་དགུ། བམ་པོ་ཉི་ཁྲི་སུམ་སྟོང་། བློ་ཀ་འབུམ་
ཕྲག་དྲུག་ཅུ་རྩ་ཕྱེད་དང་ལྔ། གཟེར་བུ་བརྒྱ་དང་བརྒྱད་ཅུ་རྩེ་དགུ། གགས་སེལ་
སྟོང་དང་བཞི་བརྒྱ་རྩ་དགུ། གནས་ཆེན་པོ་བརྒྱད་བརྒྱ་དང་སུམ་ཅུ་རྩ་གཉིས།
ལེའུ་ཁྲི་ཕྲག་གསུམ་དང་སྟོང་ཕྲག་བདུན། མིང་ཐོགས་པའི་རྒྱུད་ཁྲི་ཕྲག་ཕྱེད་དང་
68



དབྱིངས་རིག་མཛོད། སྨད་ཆ།
གཉིས་སྟོང་། བརྗོད་བྱ་དཔག་གིས་མི་དཔོག་ནམ་མཁའ་དང་འདྲ་བ་གཅིག་
བཀའ་སྩལ་པ་ནི། དབང་པོ་ལ་དགོངས་ཏེ་བཀའ་སྩལ་པའོ། །ཅེས་སོ། །འདི་
དག་བོད་ན་མ་འགྱུར་ཞིང་རྟག་གཟིགས་ལ་སོགས་པ་འཇིག་རྟེན་གཞན་ན་མཁའ་
འགྲོ་མ་རྣམས་ཀྱིས་དབང་དུ་བྱས་ནས་ཡོད་པའོ། །བོད་ན་འགྱུར་བ་ནི། གོང་
དུ་བསྟན་པའི་སེམས་ལ་སྡེ་དགུ། ཀློང་ལ་བསྒྲགས་པ་གསུམ། མན་ངག་ལ་སྐོར་
བཞི་ལ་སོགས་པ་གཞན་ཡང་རྗོད་བྱེད་ཚིག་གི་རྫོགས་ཆེན་ཤིན་ཏུ་རྒྱ་ཆེ་བ་བཞུགས་
སོ། །དབྱིངས་རིག་རིན་པོ་ཆེའི་མཛོད་ལས་བརྗོད་བྱ་རྒྱ་ཆེ་བ་གཏན་ལ་ཕབ་པ་
ལམ་སྤྱིའི་ཆིངས་བསྟན་པའི་ལེའུ་སྟེ་བཅུ་གཉིས་པའོ།།
༈ ད་ནི་ཆིངས་ཕྱི་མ་མ་བསྒོམས་པར་གྲོལ་བའི་ཐབས་གསང་བ་སྙིང་པོ་
སེམས་ཀློང་མན་ངག་སོ་སོའི་གནས་ཀྱི་གནད་ངེས་པ་རྣམས་གཏན་ལ་དབབ་
པ་ལ་གཉིས་ཏེ། གདམས་ངག་སྤྱིའི་འབྲེལ་དགོད་པ། རང་ལུགས་རྣམ་དག་ཉམས་
སུ་བླང་བའོ། །དང་པོ་ནི། སེམས་ཉིད་འོད་གསལ་རྫོགས་པའི་རྒྱུད་ལས། ཡང་
རྩེ་བླ་མེད་རྫོགས་ཆེན་གྱི། འཕྲུལ་གྱི་སྙིང་པོའི་བཀའ་རྣམས་ནི།། བཤད་ཅིང་འགྲེལ་
ལུགས་མང་ཡོད་ཀྱང་།། མདོར་དྲིལ་རྣམ་གསུམ་གཏན་ལ་འབེབ།། ཅེས་ལུང་
འདི་ནི་གང་བསྐོར་བདེ་བ་འདམ་གྱི་ཕུར་པ་ལྟར་བྱུང་བ་ལ། ཁོ་བོ་ཅག་ནི། བསྐྱེད་
པ་རྒྱལ་པོའི་ལུགས། བརྒྱུད་པ་བློན་པོའི་ལུགས། རྣམ་གཅོད་བྲམ་ཟེའི་ལུགས་དང་
གསུམ་ལས། དང་པོ་ཚིག་སྒྲ་དང་རིགས་པའི་ཐ་སྙད་མང་བས། རྒྱ་ཆེ་ལ་མན་
ངག་གིས་དོན་འདྲིལ་མ་བཏུབ་པ་དང་། གཉིས་པ་ལུང་དང་རིགས་པས་གཏན་
ལ་ཕེབས་པ་དོན་ལ་ཉེ་ཞིང་རྒྱ་ཆེ་ཆུང་དང་ཚིག་མང་ཉུང་ཚད་དུ་བྱུང་ཡང་དོན་
ངེས་པ་ཅར་ཕོག་ཏུ་སྟོན་མ་ནུས་པའོ། །འདི་ནི་ཕྱི་མ་ལྟར་ཁྲིད་པའི་ལུགས་ཡིན་
ཏེ། ཟབ་པ་གཏིང་རིང་། ཚིག་དང་ཐ་སྙད་ཉུང་བས་ཚེགས་ཆུང་
། དོན་དྲིལ་བས་
69



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ངོ་ཅེར་མཐོང་གི་སངས་རྒྱས་ལག་བཅངས་ཡིན་ནོ། །དེ་དག་གི་དོན་ཡང་གཡུང་
དྲུང་སྙིང་པོ་ཉག་གཅིག་གི་རྒྱུད་ལེའུ་བཅུ་པར། བསྐྱེད་དང་བརྒྱུད་དང་རྣམ་པར་
གཅོད། རྒྱལ་པོ་བློན་པོ་བྲམ་ཟེར་བཤད། རྒྱ་ཆེ་ཚིག་མངས་དོན་མ་འདྲིལ། དེ་ཕྱིར་
རྒྱལ་པོར་ཐ་སྙད་བཏགས། ཐབས་ཆེ་ཚིག་རྒྱས་དོན་ལ་ཉེ། དེ་ཕྱིར་བློན་པོར་ཐ་
སྙད་བཏགས།། གཏིང་ཟབ་དོན་དྲིལ་ལྷུག་པར་སྟོན།། དེ་ཕྱིར་བྲམ་ཟེར་ཐ་སྙད་
བཏགས། ཞེས་སོ། །ཡང་ན་ནམ་མཁའ་འཕྲུལ་མཛོད་ལས། གོལ་ས་ལ་ཟླ་བའི་
རྫོགས་པ་ཆེན་པོ། གོལ་ས་མན་ངག་ཏུ་བསྒྲུབ་པའི་རྫོགས་པ་ཆེན་པོ། གོལ་ས་
ཤུགས་ལས་ཆོད་པའི་རྫོགས་པ་ཆེན་པོ་དང་གསུམ་དུ་གསུངས་པ་ལས། འདི་ནི་
གོལ་ས་ཤུགས་ལས་ཆོད་པའི་རྫོགས་པ་ཆེན་པོའི་ལུགས་ཡིན་ལ། གོལ་ས་ལ་ཟླ་
བའི་རྫོགས་ཆེན་པ་ནི། ཐེག་པ་རིམ་པ་བརྒྱད་སྤང་བྱ་དང་གོལ་སར་བཞག་ནས།
རང་གཞུང་བཟང་པོར་བསྒྲུབ་པར་འདོད་དེ། མཉམ་པ་ཉིད་ཀྱི་རིག་པའི་དོན་
ལ་འགལ་བས། འདི་ནི་རིམ་པ་བརྒྱད་པོ་རང་གི་ངང་དུ་གྲོལ་བས་གོལ་སར་མི་
འཛིན་ཏེ། ཡེ་ཁྲི་མཐའ་སེལ་ལས། ཡང་རྩེ་བླ་མེད་དོན་འདི་ནི། འོག་མའི་ཕྱོགས་
སུ་མི་གཅོད་ཅིང་།། འཛིན་བྱེད་བརྒྱད་ཀྱི་མཐས་མ་རེག །འགག་མེད་རིམ་
བརྒྱད་ཁྱད་མི་གསོད། རོལ་པ་མ་འགགས་ཅི་ཤར་ཡང་།། རྣམ་པར་གྲོལ་ཕྱིར་དེ་
མི་བསྒོམ། རྫོགས་ཆེན་ཁྱད་པར་ཡང་རྩེ་ནི།། ཐམས་ཅད་མ་སྤོང་ཆེར་མི་འཛིན།།
ས་ལམ་འབྲས་བུ་རྗེས་མི་བཅད།། ཕྱི་ནང་གྲུབ་མཐའི་འཛིན་པ་གྲོལ།། སྤང་ཐོབ་
འབྲས་བུའི་ཡུལ་ལས་འདས།། དབང་པོ་ཡང་རབ་སྤྱོད་ཡུལ་ཡིན།། ཞེས་སོ། །
གོལ་ས་མན་ངག་ཏུ་བསྒྲུབ་པའི་རྫོགས་ཆེན་པ་འདི་ཡང་གསལ་གསལ་པོའམ། སྟོང་
སྟོང་པོའམ། ཡིན་ཡིན་པོ་མངས་པོ་བསྒྲུབས་པའི་ཞེ་འདོད་ཀྱིས་བཅིངས་པས།
འདི་ནི་བཤད་བཤད་མང་པོའི་ཁ་ན་མེད་དེ། བསལ་གཞག་མེད་པའི་དོན་ལ་
70



དབྱིངས་རིག་མཛོད། སྨད་ཆ།
ཅེར་བཞག་གིས་གོལ་སྒྲིབས་ཤུགས་ལས་ཆོད་དེ། བསྒོམ་བསྒྲུབ་ཀྱི་རྩོལ་བ་
ལས་འདས་པས་བྱར་མེད་ཀྱི་གཤིས་ཟང་ཐལ་ལ་དུས་གསུམ་དུ་འཕོ་འགྱུར་མེད་
པའི་རང་བཞིན་ཡེ་དག་ལས་མི་གཡོ་བའི་གོལ་ས་དང་རང་ས་ཀྲུག་གིས་འདྲེས་
ཏེ་གོལ་ས་གཏན་མེད་དེ། དཔེར་ན་རི་མགོ་ནས་ཆུ་བརྡོལ་བས་རྩི་ཤིང་ནགས་
ཚལ་ཐམས་ཅད་ཆུས་ཀླུང་དུ་ཕུངས་ཀྱིས་འཁྱེར་བ་ལྟ་བུའོ། །ཡང་ན་ཁྲིད་ཀྱི་ལུགས་
དང་། ངོ་སྤྲོད་ཀྱི་ལུགས་དང་། མགྲོན་པོ་ལ་བརྒལ་བ་ལ་ཚང་སྤྲུགས་སུ་གདབ་པ་
དང་གསུམ་ལས་འདི་ནི་ཁྲིད་ཀྱི་ལུགས་སུ་གདབ་པ་སྟེ། ངོ་སྤྲོད་པ་ཁྲེགས་ཆོད་
དང་ཐོད་རྒལ་གྱི་གདམས་ངག་ཅར་ཕོག་ཏུ་དབོག་པ་དང་། ཚང་སྤྲུགས་སུ་
གདབ་པ་བར་དོའི་གདམས་ངག་སྟེ། དེ་གཉིས་འདིའི་ཁོངས་སུ་ཤུགས་ཀྱིས་
འདུ་བའོ།།
གཉིས་པ་ཉམས་སུ་བླང་བ་ལ་སྔོན་འགྲོ་དང་། དངོས་གཞི་གཉིས་སོ། །དང་པོ་ལ་
ངེས་ཚིག །དགོས་པ། དབྱེ་བ་དང་གསུམ་མོ། །དང་པོ་ནི་དངོས་གཞིའི་ཉམས་
ལེན་གང་ཡིན་པ་དེའི་སྔོན་དུ་འགྲོ་དགོས་པས་ན་སྔོན་འགྲོ་ཅེས་བྱའོ། །གཉིས་པ་
ནི། སྔོན་ཐོག་མ་མེད་པའི་དུས་ནས་བསགས་པའི་ལས་སྒྲིབ་ཐམས་ཅད་བྱང་
ནས་དངོས་གཞིའི་དོན་ཟབ་མོའི་སྣོད་དུ་རུང་ཞིང་ཡང་དག་གི་དོན་མྱུར་དུ་རྟོགས་
པའི་དགོས་པ་ཡོད་དེ། དཔེར་ན་འཇིགས་བཅས་ཀྱི་ལམ་དུ་འགྲོ་བ་ལ་སྔོན་དུ་
འཇིགས་པའི་སྐུངས་ཉུལ་བས་ལམ་ལ་འགྲོ་བ་དངོས་ཀྱི་དུས་སུ་བདེ་བ་ལྟ་བུའོ།།
གསུམ་པ་ལ་གཉིས་ཏེ། སྒོ་གསུམ་འཁོར་བར་འཇུག་པ་བཟློག་པའི་ཕྱིར་འཁོར་
འདས་རུ་ཤན་དབྱེ་བ། ཡུལ་ལུས་སེམས་ཀྱི་ཞེན་པ་བཟློག་པའི་ཕྱིར་ལུས་ངག་ཡིད་
གསུམ་སྦྱོང་བའོ། །དང་པོ་ལ་ཕྱི་ནང་གཉིས་ལས། ཕྱི་ལྟར་འཁོར་འདས་རུ་ཤན་
དབྱེ་བ་ལ་བཞི། བསམ་པ། སྦྱོར་བ། རྟགས། དགོས་པའོ། །དང་པོ་ནི། སྐུ་གསུམ་
71



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དོན་རྒྱུད་ལས། གསུམ་པ་འཁོར་འདས་རུ་ཤན་དབྱེ་བ་ནི།། དབེན་གནས་རི་
སྟོངས་ཕྱིན་ལ་མི་འཁོར་ཕྱིར།། འཁོར་འདས་བྱེད་པོ་རང་རིག་གཞི་ཡིན་པས། དེ་
ཡི་རྣམ་འགྱུར་བྱེད་པ་སྣ་ཚོགས་སྣང་།། གཉིས་ཀ་རང་གིས་བཅོས་པ་མ་གཏོགས་
པ། དོན་དེ་བདེན་པར་གྲུབ་པ་སྤུ་ཙམ་མེད།། རིགས་དྲུག་སྡུག་བསྔལ་སྤྱོད་ཚུལ་
ཐམས་ཅད་ནི།། སེམས་ཀྱི་རང་རྒྱུད་མྱོང་བ་ཡིན་སྙམ་ནས། སྔོན་དུ་ལུས་ངག་
སྤྱོད་པ་བརྩོམ་པར་བྱ།། ཞེས་སོ། །གཉིས་པ་ལ་མ་དག་པ་དང་དག་པའི་སྦྱོར་བ་
གཉིས་ལས། དང་པོའི་བྱ་ལུགས་ནི། གསེར་གྱི་ཞུན་མ་ལས། ལུས་འཁོར་འདས་
རུ་ཤན་དབྱེ་བ། ངག་འཁོར་འདས་རུ་ཤན་དབྱེ་བ། སེམས་འཁོར་འདས་རུ་ཤན་
དབྱེ་བ་ལ་སོགས་པའི་སྤྱོད་པ། རིགས་དྲུག་གི་བྱ་སྤྱོད་དང་བསྟུན་ལ་ཉམས་སུ་བླང་
བར་བྱའོ། །ཞེས་སོ། །གཉིས་པ་ནི། དོན་རྒྱུད་ལས། ལུས་ཀྱི་བདེ་གཤེགས་ཞི་
ཁྲོའི་རྣམ་འགྱུར་བྱ། ངག་གིས་སྔགས་ཀྱི་སྒྲ་དབྱངས་གང་དྲན་བརྗོད། ཡིད་ཀྱི་
ལྷ་ཡི་ཐུགས་དགོངས་ང་རྒྱལ་གཟུང་
། ཞེས་སོ། །འདི་དག་གི་སྤྱོད་པ་རྣལ་དབབ་
དགོས་པ་དང་བཅས་པ་ནི། གསེར་གྱི་ཐུར་མའི་རྒྱུད་ལས། དེ་ནས་ལུས་ཀྱི་རུ་ཤན་
དབྱེ།། ལུས་ནི་རྡོ་རྗེའི་གདམས་པ་བྱ།། མིག་འབྲས་མ་ཡེངས་མཁའ་ལ་གཏད།།
ཞག་གསུམ་དྲོས་བཞི་ཚད་དང་ལྡན།། ཡོན་ཏན་གནས་སྐབས་མཐར་ཐུག་གོ །
དེ་ནས་ངག་གི་རུ་ཤན་དབྱེ།། ངག་ཏུ་རིགས་དྲུག་སྒྲ་སྐད་བརྗོད།། དེ་ནས་ཧ་ཧ་
ཧེ་ཧེ་དང་། ཁྲོ་བོའི་སྒྲ་སྐད་སྣ་ཚོགས་བརྗོད། དེ་ཡི་ངག་ཁྲོལ་བརྗོད་མེད་རྟོགས། ཟླ་
བ་གཅིག་གི་ཡོན་ཏན་འཆར། དེ་ནས་སེམས་ཀྱི་རུ་ཤན་དབྱེ། ཞེས་སོ། །གསུམ་པ་
རྟགས་ནི། གསེར་གྱི་ཞུན་མ་ལས། འཁོར་འདས་རུ་ཤན་ཕྱེ་བའི་སྤྱོད་པ་བྱས་པས།
རིགས་དྲུག་གི་གནས་གང་ལའང་ཆགས་སྡང་གི་ཞེན་པ་མི་སྐྱེ་ཞིང་། དགྲ་མི་ཤ་བོ་
ལྟ་བུ་དང་ཕྲད་ཀྱང་ཡ་ང་བ་མི་འབྱུང་ལ། གསོད་པའི་གཤེད་མ་དང་ཕྲད་ཀྱང་
72



དབྱིངས་རིག་མཛོད། སྨད་ཆ།
འཇིགས་པའི་སྣང་བ་མི་སྐྱེའོ། །དེ་ལྟར་བྱུང་ན་འཁོར་འདས་རུ་ཤན་ཕྱེད་པའི་
རྟགས་ཡིན། དེ་ལྟར་མ་བྱུང་གི་བར་དུ་སྦྱང་བར་བྱའོ། །ཞེས་སོ། །བཞི་པ་དགོས་
པ་ནི། གནས་སྐབས་སྒོ་གསུམ་གྱི་ལས་སྒྲིབ་དག་ཅིང་ཞེན་པ་ལོག །མཐར་ཐུག་
སྒོ་གསུམ་འཁོར་བའི་གྲོང་དུ་མི་འཇུག་ཅིང་སྐུ་གསུང་ཐུགས་སུ་གྲོལ་ཏེ། ཡོན་ཏན་
གནས་སྐབས་མཐར་ཐུག་གོ །ཞེས་པའོ། །དེ་དག་གི་ཞག་ཡུན་ནི་རྟགས་ཚད་
དང་ལྡན་དགོས་ཤིང་ཐ་ནའང་ཟླ་ཕྱེད་དམ་ཞག་བདུན་ལ་བྱའོ། །གཉིས་པ་ནང་གི་
འཁོར་འདས་རུ་ཤན་དབྱེ་བ་ནི། རྫོགས་ཆེན་ཡང་རྩེ་ལས། གནས་དྲུག་རིགས་དྲུག་
ཞིང་ཁམས་སུ།། འདུལ་དྲུག་སྐུ་ཡིས་ཁྲིག་གིས་གང་། ལས་དྲུག་གཞུང་དང་ཐབས་
ཀྱིས་སྦྱར།། འཁོར་ལོ་དྲུག་ལ་འབྲུ་དྲུག་བཀོད།། ལྷ་དང་སྦྱར་ཐབས་ཞལ་ལ་ཤེས།།
ཞེས་པ་འདིའི་ལག་ལེན་ཟུར་དུ་བཀོད་པ་ནི་རིགས་དྲུག་རང་སྦྱོང་ཡིན་ཏེ། ཞག་
ཡུན་བདུན་ཕྲག་བདུན་ལ་བྱའོ། །རྟགས་ཚད་ནི་གཞུང་དེ་ཉིད་དུ་ཤེས་སོ། །
དགོས་པ་ནི། སྔ་མ་ལས། ཕྱི་བསྐལ་པ་གསུམ་གྱིས་ཞིང་དྲུག་སྦྱོངས་པས་ཞིང་
ཁམས་དག་པར་སྐྱེ། ནང་ལྷ་དྲུག་གི་སྐུར་གསལ་བས་རྒྱུ་དྲུག་གི་ལུས་མི་ལེན་གསང་
བ་འཁོར་ལོ་དྲུག་ལ་ས་བོན་དྲུག་བཀོད་ནས་བཟླས་པ་དང་འཕྲོ་འདུ་བྱས་པས་རྒྱུ་
དྲུག་གི་རྩད་ཆོད་པའི་ཡོན་ཏན་ཡོད་དོ། །ཞེས་སོ།།
གཉིས་པ་ལུས་ངག་ཡིད་གསུམ་སྦྱང་བ་ལ་གསུམ་སྟེ། ལུས་སྦྱོང་། ངག་སྦྱོང་།
སེམས་སྦྱོང་ངོ་། །དང་པོ་ལ་གཉིས་ལས་བྱ་ལུགས་ནི། སྐུ་གསུམ་དོན་རྒྱུད་ལས།
སླར་ཡང་ལུས་ངག་ཡིད་གསུམ་སྦྱང་བ་ནི།། འབོལ་གདན་སྟེང་དུ་རྐང་མཐིལ་
གཉིས་སྤྲད་དེ། ལངས་ནས་ཕྱག་རྒྱ་སྤྱི་བོར་མ་རེག་བཅའ།། མིག་གིས་བར་སྣང་
བལྟ་ཞིང་ཡིད་ཀྱིས་ནི།། རང་ལུས་པྲ་ཕུད་བཻཌཱུའི་ཁ་དོག་ཅན། མེ་རི་དམར་པོ་ཁྱིལ་
ཁྱིལ་འབར་བར་བསམ། སེམས་ནི་པྲ་ཕུད་ལ་གཏད་ཅི་ལྕོགས་འདུག །མ་ལྕོགས་ཚེ་
73



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ན་རྒྱབ་ཏུ་འགྱེལ་བཅུག་ཅིང་། ། ཧ་ཞེས་དབུག་ཐག་ཆོད་པ་ལྟ་བུར་བྱ། ། ཞེས་སོ།།
དགོས་པ་ནི། དེ་ཉིད་ལས། ཡང་ཡང་སྦྱངས་པས་ཐུན་མོངས་ལུས་སྒྲིབ་དག །
བར་ཆོད་ཞི་ཞིང་ལུས་ཀྱི་མངོན་ཞེན་ལྡོག །མཐར་ཐུག་སྤྲུལ་པའི་སྐུ་དང་གཉིས་
སུ་མེད།། ཅེས་སོ།།
གཉིས་པ་ངག་སྦྱོང་ལ་བྱ་ལུགས་དང་དགོས་པ་གཉིས་ལས། དང་པོ་ལ་བཞི་སྟེ།
རྒྱས་གདབ། རྩལ་སྦྱང་། མཉེན་བཙལ། ལམ་གཞུག་གོ །དང་པོ་ལ་གཉིས་ཏེ།
དངོས་དང་། རྟགས་ཚད་དོ། །དང་པོ་ལ་ཕྱི་ནང་གཉིས་ལས། དང་པོ་ཕྱི་སྣང་བ་
ལ་རྒྱས་གདབ་པ་ནི། སྔ་མ་ལས། ལུས་གནད་སྔ་ལྟར་འདུག་ལ་ཐད་ཀར་བལྟཀ སྙིང་
གར་ཧཱུཾ་ཡིག་སྔོན་པོ་ཞིག་ཏུ་བསྒོམ། རླུང་དང་ཤེས་པ་ཧཱུཾ་གསུམ་གཅིག་ཏུ་བསྲེ།།
ངག་ཏུ་ཧཱུྃ་ཞེས་ཕྲ་ལ་རིང་བ་བརྗོད། སྙིང་གའི་ཧཱུྃ་ལས་ཧཱུྃ་ཡིག་མང་པོ་ཆད།། སྣ་
བུག་གཡས་ནས་ཕྱིར་ཐོན་སྣང་ཁམས་ཀུན།། ཧཱུྃ་གིས་མེར་མེར་ཁེངས་པའི་ཧཱུཾ་སྒྲ་
སྒྲོགས། འུར་འུར་སྣང་བ་ཧཱུྃ་གི་རང་བཞིན་བསམ།། ཞེས་སོ། །གཉིས་པ་ནང་ཕུང་
པོ་ལ་རྒྱས་གདབ་པ་ནི། དེ་ཉིད་ལས། ངག་ཏུ་ཧཱུཾ་སྒྲ་ཐུང་བ་བསྒྲོགས་པའི་ཚེ། ཧཱུཾ་
དང་རླུང་གཉིས་རྦད་རྦད་ནང་དུ་བརྔུབ།། སྣ་བུག་གཡོན་ནས་ཐོགས་པ་མེད་པ་
ཞུགས།། ལུས་ཀྱི་ནང་དུ་ཧཱུྃ་གིས་མེར་མེར་གང་།། ཞེས་སོ། །གཉིས་པ་རྟགས་ནི།
གསེར་གྱི་ཞུན་མ་ལས། ཕྱིའི་སྣང་བ་ཐམས་ཅད་ཧཱུྃ་དུ་རོང་རོང་ཡོད་པའི་སྣང་བ་
འཆར་ཞིང་། ནང་ཕུང་པོ་ཧཱུྃ་གི་རྣམ་པར་རོང་ངེ་བ་སྙམ་བྱེད་ན་རྒྱས་གདབ་འབྱོངས་
པའི་རྟགས་ཡང་དག་པའོ། །ཞེས་སོ། །གཉིས་པ་ལ་གཉིས་ཏེ། དངོས་དང་། རྟགས་
ཚད་དོ། །དང་པོ་ལ་ཕྱི་ནང་གཉིས་ལས། དང་པོ་ཕྱི་སྣང་བ་ལ་རྩལ་སྦྱོང་བ་ནི།
ཡབ་སྲས་དོན་རྒྱུད་ལས། སླར་ཡང་སྙིང་གའི་ཧཱུྃ་ཡིག་བཀྲག་ཆེ་བ། ཧཱུྃ་རིང་དྲག་
པོ་ངར་ལྡན་བརྗོད་པའི་ཚེ། རིག་པའི་ཧཱུྃ་ལས་ཧཱུྃ་ཡིག་དྲག་ལ་རྩུབས།། ཤུགས་ལྡན་
74



དབྱིངས་རིག་མཛོད། སྨད་ཆ།
ཡུལ་ཁམས་ཆེ་ཆུང་གང་ལ་སྤྲོ།། མང་པོ་ཐོལ་ཐོལ་བྱུང་བས་ཕྱི་རོལ་གྱི།། སྣང་ཁམས་
ཐམས་ཅད་ཐལ་ཐལ་ཕུག་ནས་སུ།། ཁྲ་ཁྲོལ་སོང་བར་བསམ་ལ་ཡང་ཡང་
ཡང་སྦྱོང་།།
ཞེས་སོ། །གཉིས་པ་ནང་ཕུང་པོ་ལ་རྩལ་སྦྱོང་བ་ནི། དེ་ཉིད་ལས། ཡང་ཞིག་ཧཱུཾ་
ཞེས་བརྗོད་པས་ཧཱུྃ་སྔོན་པོ།། མཚན་ཉིད་བཞི་ལྡན་མཐོ་གང་ཚད་ཙམ་ཞིག །
རང་ལུས་ཁོང་ནས་སྤྱི་བོ་རྐང་མཐིལ་དང་།། སྟོད་སྨད་མདུན་རྒྱབ་ཐམས་ཅད་
ཐལ་ཐལ་ཕྱིན།། - ལུས་ཀྱི་ཤ་རུས་དངོས་པོ་མེད་པར་སྟོང་།། ཆུ་ཟླ་ལྟ་བུ་རང་བཞིན་
མེད་པར་བསམ།། ཞེས་སོ། །གཉིས་པ་རྟགས་ཚད་ནི། གསེར་གྱི་ཞུན་མ་ལས། རི་
དང་ར་བ་ལ་སོགས་པ་ཁྲལ་མ་ཁྲོལ་དུ་འདུག་པའི་ཉམས་འཆར་ཞིང་། ཕུང་པོ་
ཡང་ལྕགས་ཚགས་ལྟ་བུའི་སྣང་བ་འཆར་བ་བྱུང་ན་རྩལ་སྦྱོང་འབྱོངས་པའི་རྟགས་
ཡིན་ནོ། །ཞེས་སོ། །གསུམ་པ་མཉེན་བཙལ་ལ་དངོས་དང་། དགོས་པ་གཉིས་ལས།
དང་པོ་ནི། སྔ་མ་ལས། མདུན་དུ་རྡོ་ཤིང་ཆུང་ངུ་དམིགས་རྟེན་བཙུག །ངག་ཏུ་
ཧཱུྃ་ཞེས་སྙན་ཅིང་དྲག་རིང་པོ།། བརྗོད་པས་སྙིང་གའི་ཧཱུྃ་ལས་ཧཱུྃ་གི་ཕྲེང་།། སྔ་མའི་
ཞབས་ཀྱུ་ཕྱི་མའི་ཀླད་ཀོར་རྒྱབ།། ཕྲེང་བ་ལྟ་བུར་ཕར་སོང་དམིགས་རྟེན་དེའི།།
གཡས་བསྐོར་དཀྲིས་ཏེ་རྩེ་མོར་སླེབ་པ་དང་། ཧཱུྃ་ཡིག་མེ་རེར་འདུག་སྙམ་དར་ཅིག་
གློད།། ངག་ཏུ་ཧཱུྃ་ཞེས་བརྗོད་པས་ཕྱིར་ལྡོག་སྟེ།། ནར་གྱིས་ནང་བསྡུས་སྙིང་གའི་
ཧཱུྃ་ལ་ཐིམ། ཞེས་སོ། །གཉིས་པ་ནི། དེ་ཉིད་ལས། འདིས་ནི་རྣམ་རྟོག་དབང་དུ་
མི་འགྲོ་ཞིང་། དམིགས་པ་གང་དུའང་བསྒྱུར་ནུས་འབྱོངས་ངེས་བྱ། ཞེས་སོ། །བཞི་
པ་ལམ་གཞུག་ལ་དངོས་དང་དགོས་པ་གཉིས་ལས། དང་པོ་ནི། སྔ་མ་ལས། དེ་ནས་
རང་གི་མདུན་དུ་ཕན་ཚུན་གྱིས།། འཆུགས་པའི་ལམ་དེ་སྲིན་བུའི་འགྲོས་སུ་བཀོད།
མཐོ་གང་ཚད་ནས་ཇེ་རིང་དབང་དུ་གཏང༌།། རང་གི་ལུས་དང་རླུང་སེམས་
གཅིག་ཏུ་དྲིལ།། ཧཱུཾ་ཡིག་སྔོན་པོའི་རྣམ་པར་ཅན་ལམ་ཞུགས།། ངག་ཏུ་ཤུ་རིང་
75



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བརྗོད་ཅིང་ཕར་ཕར་འགྲོ།། རིམ་བཞིན་རི་ལུང་མཐའ་
འ་མེད་འགྲོ་བར་བ་
བར་བསམ། ཧཱུྃ་
རིང་བརྗོད་ཅིང་རང་གནས་ངལ་གསོར་བྱ།། ཡང་
ཡང་ཞིག་སྔར་བཞིན་ཚུར་བརྒྱུད་ལམ་
ལྡོག་ནས།། སྙིང་གའི་ཧཱུྃ་ཞུགས་རྣམ་པར་མི་རྟོག་གཞག །ཅེས་སོ། །གཉིས་པ་ནི།
དེ་ཉིད་ལས། རྣམ་རྟོག་རང་ཤུགས་ཆོད་ཅིང་བདེ་གསལ་ངང་།། མི་རྟོག་ཉམས་
སྐྱེས་མཚམས་སུ་ཕཊ	བརྗོད་གཞག །ཅེས་སོ། །མཉེན་བཙལ་དང་ལམ་གཞུག་
འབྱོངས་པའི་རྟགས་ནི། གསེར་གྱི་ཞུན་མ་ལས། མཉེན་བཙལ་བ་དང་ལམ་དུ་
ཞུགས་པ་ལ་སོགས་པ་ལ་བསྒོམས་པས། ཤེས་པ་གང་དུ་བཏང་ཡང་འགྲོ་ཞིང་གཏད་
ན་ལམ་ལམ་སྡོད་པ་འབྱུང་། གཟུང་འཛིན་འཕྲོ་རྟོག་གི་དབང་དུ་སོང་ན་མཉེན་
ཙལ་དང་ལམ་ཞུགས་མ་འབྱོངས་པའི་རྟགས་སོ། །ཞེས་པས་རྟགས་ཚད་དང་
ལྡན་པར་བྱའོ། །གཉིས་པ་དགོས་པ་ནི། དེར་ལས། དེ་ཡིས་ངག་གི་སྡིག་འདག་
བར་ཆད་ཞི།། ངག་གི་མངོན་ཞེན་ལྡོག་ནས་མཐར་ཐུག་ཏུ། ལོངས་སྤྱོད་རྫོགས་
པའི་སྐུ་དང་གཉིས་མེད་འགྱུར།། ཞེས་སོ། །གསུམ་པ་སེམས་སྦྱོང་ནི། གསེར་གྱི་
ཞུན་མ་ལས། གཤེན་རབ་ལྷ་ཡི་ཞལ་ནས་ཀྱང་།། དང་པོ་སེམས་ཀྱི་བྱུང་ས་དང་།
གནས་ས་
ས་འགྲོ་ས་གསུམ་ཀར་དཔྱད།། སེམས་སྦྱོང་སེམས་ཀྱི་གནས་ལུགས་ཤེས།
ཞེས་སོ། །དགོས་པ་ནི། དོན་རྒྱུད་ལས། དེ་དག་གིས་ཀྱང་ཡིད་ཀྱི་སྡིག་སྒྲིབ་དག །
བར་ཆད་ཞི་ཞིང་ཡིད་ཀྱི་མངོན་ཞེན་ལྡོག །མཐར་ཐུག་བོན་གྱི་སྐུ་དང་གཉིས་མེད་
འགྱུར། ། ཞེས་སོ། །
དོན་གཉིས་པ་དངོས་གཞི་ལ་གཉིས་ཏེ། འཁྲིད་ཚུལ་གྱི་འབྲེལ་དགོད་པ།
ཉམས་ལེན་དངོས་རྒྱས་པར་བཤད་པའོ། །དང་པོ་ནི། འདི་ཁྲིད་ཀྱི་ལུགས་སུ་
གདམས་པ་གདབ་པ་ལ་དབང་པོའི་ཁྱད་པར་གྱིས་རིམ་དང་ཅིག་ཅར་དུ་གདབ་པ་
གཉིས་སུ་ཡོད་དེ། སྔ་མ་ལས། དབང་པོ་ཐ་མ་རིམ་གྱིས་འཁྲིད་པ་དང་།། དབང་
76



དབྱིངས་རིག་མཛོད། སྨད་ཆ།
རབ་དངོས་གཞི་ལ་བཀྲི་སྤྱི་བླུགས་ཁྲིད། ཅེས་དབང་པོ་ཐ་མ་རྣམས་ལམ་ལ་རིམ་
གྱིས་འཁྲིད་དེ། རྟོགས་བྱ་རང་རིག་ཡེ་ཤེས་ཁད་ཀྱིས་འཆར་ནས། དག་བྱ་བློ་ཡི་
དྲི་མ་རིམ་གྱིས་དག་སྟེ། འཁོར་བ་ལས་གྲོལ་བར་བྱེད་པའི་ཐབས་ཟབ་མོ་རྫོགས་
པ་ཆེན་པོ་སྐུ་གསུམ་རང་ཤར་ཞེས་པ་བསྟན་ཟིན་ཏོ། །འདི་ནི་དབང་པོ་ཡང་རབ་
རྣམས་ལ་གདམས་པ་ཐོག་བབ་ཅིག་ཅར་སྤྱི་བླུགས་སུ་གདབ་པ་སྟེ། གཞི་ཡེ་གྲོལ་
གྱི་སྟེང་དུ་ལམ་རྩོལ་བྲལ་དུ་ངོ་ཅར་ཕོག་ཏུ་སྤྲད་པས་ཐག་ཆིག་ཐོག་ཏུ་ཆོད་ནས་
སངས་རང་ས་ན་རྒྱས་ཏེ། འབྲས་བུ་མངོན་གྱུར་དུ་ཚེ་འདི་ཉིད་ལ་གདོད་མའི་གཞི་
ཐོག་ཏུ་བཙན་ས་ཟིན་པའོ། །
གཉིས་པ་ཉམས་ལེན་དངོས་ལ་གཉིས་ལས། དང་པོ་སྐུ་བཞིའི་ས་བོན་འདེབས་
ཤིང་རྫོགས་ཆེན་གདམས་པའི་སྣོད་དུ་བསྒྲུབ་ཅིང་སྨིན་པར་བྱེད་པའི་དབང་གི་
དཀྱིལ་འཁོར་ཆེན་པོར་འཇུག་པའི་བྱ་བ་རྣམས་ཀྱང་སྐབས་འདིར་དོན་གྱིས་
ཐོབ་པ་ཡིན་ནོ།།
གཉིས་པ་ཉམས་ལེན་ལ་གཉིས་ཏེ། སྤྱིར་དང་
། སེམས་ཀློང་གི་ཉམས་ལེན་
བྱེ་བྲག་ཏུ་བཤད་པའོ། །དང་པོ་ལ་གསུམ་སྟེ། ལྟ་སྒོམ་སྤྱོད་འབྲས་ཀྱི་མན་
ངག །ཁྱད་པར་གྱི་མན་ངག །འོག་མ་ལས་ཁྱད་པར་འཕགས་པའི་ཚུལ་ལོ། །དང་པོ་
ལ་མདོར་བསྟན་པ། རྒྱས་པར་བཤད་པ་གཉིས་ལས། དང་པོ་ནི། ཡེ་ཁྲི་མཐའ་
སེལ་ནམ་མཁའ་དཀར་པོའི་རྒྱུད་ལས། ལྟ་སྒོམ་སྤྱོད་པ་འབྲས་བུ་ཡི། ངོ་བོ་ངེས་
ཚིག་དབྱེ་བ་དང་།། མཚན་པ་དཔེ་ཡིས་དོན་བསྟན་པ། ཞེས་ལྟ་སྒོམ་སྤྱོད་འབྲས་
བཞིའི་དོན་ངོ་བོ་ངེས་ཚིག་དབྱེ་བ་དཔེ་ཚིག་གིས་བསྡུས་པ་ཅི་རིགས་ཀྱིས་མ་ནོར་
བ་བསྟན་པའོ། །གཉིས་པ་ལ་བཞི་སྟེ། ལྟ་བ། སྒོམ་པ། སྤྱོད་པ། འབྲས་བུའོ། །
དང་པོ་ལ་ལྔ་ལས། ངོ་བོ་རང་གི་གྲུབ་མཐའ་ཅི་ལྟ་བ་བཞིན་དུ་མ་ནོར་བ་རྟོག་
7



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པའོ། །ངེས་ཚིག་ཡེ་ཁྲི་ལ་བཟླའི་བམ་པོ་ལས། ལྟ་བའི་ངེས་ཚིག་བསྟན་པ་ནི།།
ཡང་དག་གཤིས་ཀྱི་ངོ་བོ་དེ།། གྲུབ་པའི་མཐར་གྱུར་ལྟ་བའོ། །ཞེས་སོ། །དབྱེ་བ་
གཉིས་ཏེ། དེ་ཉིད་ལས། དབྱེ་ན་རྣམ་པ་གཉིས་ཡིན་ཏེ། ། ཡང་དག་པ་ཡི་ལྟ་
བ་དང་
། ཡང་དག་མ་ཡིན་ལྟ་བའོ། །ཞེས་སོ།།
ཡང་དག་པའི་ལྟ་བའི་ངོ་བོ་ནི། གཞི་ཅི་བཞིན་པར་རང་གིས་ཤེས་ཤིང་རིག་པ་
སྟེ། དེ་ཉིད་ལས། ཁྱད་པར་ཡང་རྩེ་བླ་མེད་ནི། ཅི་བཞིན་རང་ཤེས་རིག་པའོ། །ཞེས་
ཡང་དག་པ་མ་ཡིན་པའི་ལྟ་བའི་ངོ་བོ་ནི། ཤིན་ཏུ་དོན་ལྡན་ཀུན་རྫོགས་
མན་ཆད་ཀྱི་ཐེག་པའི་ལྟ་བ་བློའི་དྲི་མ་དང་བཅས་པས་མ་དག་པའི་ལྟ་བ་ཅེས་བྱ་
སྟེ། དེ་ཉིད་ལས། ཡང་དག་མ་ཡིན་ལྟ་བ་ནི།། ཤིན་ཏུ་དོན་ལྡན་མན་ཆད་ངེས།།
ཞེས་སོ། །དཔེ་ནི། དེ་ཉིད་ལས། ཡང་དག་ལྟ་བའི་དཔེ་བསྟན་པ།། མན་ཤེལ་
དྭངས་པ་ལྟ་བུའོ། །ཡང་དག་མ་ཡིན་ལྟ་བའི་དཔེ། དམུས་ལོང་གླང་ཆེན་མཐོང་
སྣང་ལྟར།། ཅི་བཞིན་སྣ་ཚོགས་ལྟ་བའོ། ཞེས་སོ། །ལྟ་བ་ཚིག་གི་བསྡུས་པ་ནི།
དེར་ལས། དེར་མཚོན་ཚིག་རྣམས་བསྟན་པ་ནི།། ཉན་པའི་རྒྱུད་རྣམས་ཐམས་
ཅད་དུ།། ལྟ་བ་ཅེས་སུ་བཏགས་པ་དང་།། གྲུབ་མཐའ་ཞེས་སུ་བཏགས་པ་དང་།།
ཡང་དག་ཅེས་སུ་བཏགས་པ་དང་། མཐར་ཐུག་དང་ནི་མཐར་ཕྱིན་དང་། འབྲས་
བུ་ཅེས་པ་གར་བྱུང་ཡང་། ལྟ་བར་མཚོན་པའི་བསྡུས་པ་ཡིན།། སོ་སོའི་སྐབས་
སུ་ཤེས་པར་བྱ།། ཞེས་སོ། །གཉིས་པ་སྒོམ་པ་ལ་གསུམ་སྟེ། སྒོམ་པ་དངོས། ལྟ་
སྒོམ་དབྱེར་མེད་པ། རྫོགས་ཆེན་ལ་བསྒོམ་དུ་མེད་པར་བསྟན་པའོ། །དང་པོ་ལ་
ལྔ་ལས། ངོ་བོ་ནི་དམིགས་པ་ལས་གཞན་དུ་མི་འཕྲོ་བར་རྩེ་གཅིག་ཏུ་གནས་པ་སྟེ།
སྔ་མ་ལས། ངོ་བོ་རྩེ་གཅིག་གནས་པའོ། །ཞེས་སོ། །ངེས་ཚིག་ལ་བཞི་སྟེ། དེར་
ལས། བསྒོམ་པའི་ངེས་ཚིག་རྣམ་པ་བཞི། དོན་ལས་མི་འདའི་ཕྱིར་ན་བསྒོམ།།
78



དབྱིངས་རིག་མཛོད། སྨད་ཆ།
ཡེངས་པ་མེད་ཕྱིར་བསྒོམ་པ་ཡིན།། མི་འབྲལ་ཕྱིར་ན་བསྒོམ་པ་ཡིན།། གོམས་
འདྲིས་མི་འཕྲོ་ཕྱིར་ན་བསྒོམ།། ཞེས་སོ། །དབྱེ་བ་གཉིས་ཏེ། དེར་ལས། དབྱེ་
བ་རྣམ་པ་གཉིས་སུ་བསྟན།། མཚན་བཅས་མཚན་མེད་གཉིས་ཡིན་ནོ། །མཚན་
མེད་ལ་ཡང་གཉིས་ཡིན་ཏེ། རྩོལ་བྲལ་ཆེན་པོའི་བསྒོམ་ཐབས་དང་།།
རྩོལ་བ་མ་བྲལ་བསྒོམ་པའོ། །མཚན་བཅས
བཅས་ལ་ཡང་དེ་བཞིན་ནོ། །མདོར་
ན་བསྐྱེད་རྫོགས་རྣམ་པ་གཉིས། ། ཞེས་སོ། །ངོས་བཟུང་ལ་རྩོལ་བཅས་ཀྱི་སྒོམ་
པ་ནི། རིམ་པ་བརྒྱད་ཀྱི་སྒོམ་པ་དམིགས་གཏད་དང་མ་བྲལ་བས་རྩོལ་བ་དང་
བཅས་པ་ནི། དེ་ཉིད་ལས། དམིགས་གཏད་ཅན་གྱི་སྒོམ་པ་བརྒྱད། ཤེས་
བྱ་དོན་ལ་མི་གནས་ཕྱིར།། མ་ནོར་དོན་དང་འབྲལ་བ་སྟེ།། དོན་བསྒོམ་མ་
ཤེས་འདོད་པ་བསྒོམས།། ཞེས་སོ། །ཡང་རྩེ་རྫོགས་པ་ཆེན་པོ་ཡེ་ནས་དམིགས་
གཏད་དང་བྲལ་བས་རྩོལ་བ་ལ་འདས་པ་ནི། དེ་ཉིད་ལས། ཟབ་མོ་ཤེས་
རབ་སྟོང་ཆེན་གྱིས།། གདོད་ནས་རང་གི་དོན་དམ་རྟོགས།། མ་སྤངས་གཉིས་མེད་
བདེ་ཆེན་གྱི། རང་དུ་རིག་པ་འདུ་འབྲལ་མེད།། ཅེས་སོ། །དཔེ་ནི་བཞི་སྟེ། སྔ་
མ་ལས། མར་མེ་སྡོང་བུ་བསྣན་པ་དང་ཆུ་དང་འོ་མ་འདྲེས་པ་དང་། ནོར་བུ་ཆུ་
འདང་ལྟ་བུ་དང་། བུམ་པའི་མར་མེ་ལྟ་བུའོ། །ཞེས་རིམ་པ་ལྟར། དམིགས་པ་
རང་གིས་རང་གསལ་བ། བསྒོམ་བྱ་སྒོམ་བྱེད་གཉིས་སུ་མེད་པ། མཚན་མ་ངང་
གིས་དྭངས་པ། དམིགས་པའི་ངང་ན་གནས་པའོ། །གཉིས་པ་ལྟ་སྒོམ་དབྱེར་
མེད་པ་ནི། ལུང་དྲུག་པར། ལྟ་སྒོམ་གཉིས་མེད་མན་ངག་ནི། ལྟ་བའི་སྟོབས་
ཀྱིས་སྒོམ་པ་དྲན།། སྒོམ་པའི་སྟོབས་ཀྱིས་ལྟ་བ་སྐྱེ།། ལྟ་སྒོམ་གཉིས་སུ་ག་ལ་ཡོད།།
ཅེས་སོ། །གསུམ་པ་ནི། རྫོགས་པ་ཆེན་པོ་ལ་བསྒོམ་དུ་མེད་དེ། དེ་ལའང་ངོ་བོ་
ཆུ་བོ་ལྟར་རྒྱུན་ཆད་མེད་པ་ནི། ཡེ་ཁྲི་ལས། ངོ་བོ་རང་གི་རྒྱུན་ཆད་མེད། ཅེས་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སོག །དབྱེ་ན་དངོས་པོ་མེད་པས་བསྒོམ་དུ་མེད་པ། རང་གསལ་ཡིན་པས་བསྒོམ་དུ་
མེད་པའོ། །དང་པོ་ནི། གཤིས་ལ་དངོས་པོ་མེད་པས་བསྒོམ་དུ་མེད་ལ། མ་
བསྒོམས་ཀྱང་སྟོར་བྲལ་མེད་དེ། དེ་ཉིད་ལས། གཤིས་ལ་བསྒོམ་དུ་མེད་པ་དང་།།
མ་བསྒོམས་རྒྱུན་ཆད་མེད་པའི་དཔེ།། ཆུ་བོ་ལྟ་བུར་གནས་པའོ། །ཞེས་སོ། །རང་
གསལ་ཡིན་པས་བསྒོམ་དུ་མེད་པ་ནི། དེ་ཉིད་ལས། མ་བསྒོམས་ན་ཡང་ངང་
གིས་གསལ།། རང་གསལ་ཉི་མའི་སྙིང་པོ་འདྲ།། ཞེས་སོ། །གསུམ་པ་སྤྱོད་པ་ལ་
བཞི་ལས། ངོ་བོ་ནི། རིམ་པ་དགུའི་རང་རང་གི་དོན་དང་འབྲེལ་པའི་སྤྱོད་པ་
དམིགས་བཅས་དང་དམིགས་མེད་ཀྱིས་བསྡུས་པའོ། །ངེས་ཚིག་སྒོ་གསུམ་དོན་
དང་མི་འབྲལ་བར་སྤྱོད་པས་སྤྱོད་པ་ཞེས་བྱའོ། །དབྱེ་བ་ལ་དམན་པའི་སྤྱོད་པ་དང་
།
ཁྱད་པར་གྱི་སྤྱོད་པ་གཉིས་སོ། །དང་པོ་ནི་ཤིན་ཏུ་དོན་ལྡན་མན་ཆད་ཀྱི་སྤྱོད་
པ་རྣམས་སོ། །འདིར་ཞར་བྱུང་དུ་རྣལ་འབྱོར་ཟས་བདུན་བསྟེན་པ་དང་། ཐུན་
མོང་གི་གོལ་ས་བརྒྱད་སྤང་བར་བསྟན་པ་གཉིས་ལས། དང་པོ་ནི། སྔ་མ་ལས།
རྣལ་འབྱོར་ཟས་བདུན་བསྟེན་བྱས་ལ།། ཤེས་པ་ལེགས་པར་སྨིན་དུ་གཞུག །
དེའང་རྣལ་འབྱོར་ཟས་བདུན་ནི།། ཁམས་ཟས་ལུས་ལ་ཕྲད་པ་ཟ། གཉིད་ཀྱི་
ཟས་ནི་དུས་སུ་ལངས།། རིག་པའི་ཟས་ནི་གདུག་རྩུབས་སྤང་། རྣམ་ཤེས་ཟས་ནི་
གནོད་པ་སྤང་། ཡིད་ཀྱི་ཟས་ནི་རྣམ་རྟོག་བརྡུལ། རྟུལ་ཤུགས་ཟས་ནི་དཀའ་ཐུབ་
ལྡན།། འཇུག་པའི་ཟས་ནི་ཏིང་ངེ་འཛིན།། ཞེས་སོ། །གཉིས་པ་ཐུན་མོང་གི་གོལ་
ས་བརྒྱད་ནི། དེ་ཉིད་ལས། ཐུན་མོང་གོལ་ས་རྣམ་བརྒྱད་ནི།། འཁོར་བར་མི་
་འདོད་ཆགས་ཡིན། འདོད་ཆགས་ཉེས་པར་མི་ལྟ་གོལ། དགེ་བའི་རྩ་
བ་ཐམས་ཅད་ཀྱི།། བར་དུ་གཅོད་བྱེད་ཞེ་སྡང་ཡིན།། དེ་ལ་ཉེས་པར་མི་ལྟ་གོལ།
ཡོན་ཏན་གོང་ནས་གོང་དག་ཏུ། འཕེལ་དུ་མི་སྟེར་ང་རྒྱལ་ཡིན།། དེ་ལ་ཉེས་པར་
31



དབྱིངས་རིག་མཛོད། སྨད་ཆ།
མི་ལྟ་གོལ། ལོངས་སྤྱོད་ཀུན་འབྱུང་རྩ་བ་དང་། སེམས་ཅན་དོན་བྱེད་སྦྱིན་པ་ནི།
དེ་དང་བྲལ་ན་གོལ་ས་ཡིན།། ལྷ་མི་འཐོབ་བྱེད་ཚུལ་ཁྲིམས་ཡིན།། དེ་དང་བྲལ་ན་
གོལ་ས་ཡིན། བོན་རྣམས་རྩེ་བ་སྙིང་རྗེ་ཡིན། དེ་དང་བྲལ་ན་གོལ་ས་ཡིན།། ཐར་
པ་ཐོབ་བྱེད་བྱང་ཆུབ་སེམས། དེ་དང་བྲལ་ན་གོལ་ས་ཡིན།། མཆོག་ཐུན་དངོས་
གྲུབ་ཐོབ་བྱེད་པ། དམ་ཚིག་དང་བྲལ་གོལ་ས་ཡིན།། བྱང་ཆུབ་སེམས་ཡང་བཀག་
ན་གོལ།། བསྒྱུར་ཞིང་བཅོས་ན་གོལ་ས་ཡིན།། བཙལ་ཞིང་བསྒྲུབ་ན་གོལ་ས་
ཡིན།། སྤང་བླང་བྱི་དོར་གོལ་ས་ཡིན། ཞེས་སོ། །གཉིས་པ་ཁྱད་པར་གྱི་སྤྱོད་པ་ལ་
གསུམ་སྟེ། དབྱེ་གཞིའི་ངོ་བོ། །དབྱེ་བའི་རང་བཞིན། མཚན་ཉིད་མ་གཡོས་པའོ།།
དང་པོ་ནི། གང་ཡང་རིག་པའི་རྩལ་སྣང་ཕྱོགས་མེད་དུ་ཤར་བས་མ་འགགས་ལ་
དོན་དམ་པར་ངོ་བོ་མ་གྲུབ་པས་མཉམ་ཉིད་དུ་གནས་པ་སྟེ། དེ་ལ་མཚན་གསོལ་
ན་རྟག་ཏུ་བོན་ཉིད་ལས་མ་གཡོས་པས་ཕུལ་བྱུང་གི་སྤྱོད་པ་ཞེས་བྱ་སྟེ། ཡེ་ཁྲིའི་
ལས་ཐམས་ཅད་ཡོངས་སུ་རྫོགས་པའི་བམ་པོ་ལས། དོན་དམ་དུས་སུ་མ་གྲུབ་སྟེ།།
དངོས་རྣམས་བོན་ཉིད་དབྱིངས་སུ་གཅིག །སངས་རྒྱས་སེམས་ཅན་ཐམས་ཅ་
ཀུན།། བོན་ཉིད་གཡུང་དྲུང་སྙིང་པོ་ཅན།། རྟག་ལ་ཕུལ་བྱུང་སྤྱོད་པའོ། །ཞེས་སོ། །
གཉིས་པ་ནི། རང་བཞིན་ཕྱོགས་མེད་དུ་ཤར་བ་ལ་རྩལ་སྦྱོང་བའི་ཚུལ་ལ་བྱེ་བྲག་
གིས་དབྱེ་ན་དོན་བཅུ་བདུན་དུ་བསྟན་པ་ནི། སྔ་མ་ལས། དེ་ལྟར་ལམ་དུ་འཁྱེར་
བ་ཡི།། སྤྱོད་པའི་བྱེ་བྲག་བསྟན་པར་བྱ།། བླང་དོར་མེད་པའི་སྤྱོད་པ་ནི།། སྤྱོད་
པའི་རྒྱུ་མེད་སྤྱོད་པའི་མཆོག །བོན་ཉིད་དོན་གྱི་སྤྱོད་པ་ནི།། མཚན་མ་མེད་པའི་
ནམ་མཁའ་བཞིན། བོན་ཅན་མཚན་མར་མི་ལྟ་བར།། རྣལ་འབྱོར་ཟག་མེད་ཤེས་
རབ་ཀྱིས།། དངོས་མེད་ནམ་མཁའ་བཞིན་དུ་སྤྱོད། རང་རིག་ཡེ་ཤེས་སྤྱོད་པ་ནི།།
དཔེར་ན་རི་ལུང་རིན་ཆེན་བཞིན།། ཡེ་ཤེས་རང་བཞིན་མ་འགག་པར། རང་ཤེས་
8Y



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཆགས་སྡང་བྲལ་བར་སྤྱོད། ལྟ་བ་དོན་གྱི་སྤྱོད་པ་ནི། ཁྱུང་ཆེན་ནམ་མཁར་ལྡིང་བ་
བཞིན།། བྱ་བྲལ་ལྷུན་རྫོགས་ཆེན་པོར་སྤྱོད།། དགོངས་པ་དོན་གྱི་སྤྱོད་པ་ནི།
དཔེར་ན་ཆུ་བོ་གང་གཱ་བཞིན། རྒྱུན་མེད་རྣལ་འབྱོར་ཆེན་པོར་སྤྱོད།། འབྲས་བུ་
དོན་གྱི་སྤྱོད་པ་ནི།། རིན་ཆེན་གླིང་དུ་ཕྱིན་པ་ལྟར། སྐུ་གསུམ་འདུ་བྲལ་མེད་པར་
སྤྱོད། མ་སྤངས་ལྷུན་གྲུབ་སྤྱོད་པ་ནི།། དགོངས་པའི་ངང་ལས་མ་གཡོས་པར།།
ཤེས་རབ་ཆེན་པོའི་ངང་ལ་སྤྱོད།། རྣལ་འབྱོར་ཡིད་ཀྱི་སྤྱོད་པ་ནི།། ནམ་མཁའ་
སྟོངས་ལ་སྤྲིན་དེངས་ལྟར། དྲན་པ་རང་དག་དོན་ལ་སྤྱོད།། རྣལ་འབྱོར་ངག་གི་
སྤྱོད་པ་ནི། དཔེར་ན་བྲག་ཅ་སྒྲ་སྒྲོགས་ལྟར། སྒྲ་རྣམས་ཞེན་པ་མེད་པར་སྤྱོད།།
རྣལ་འབྱོར་ལུས་ཀྱི་སྤྱོད་པ་ནི། དཔེར་ན་སྒྱུ་མའི་ཁོང་བུ་ལྟར། ཅི་བྱེད་འཆིང་གྲོལ་
མེད་པར་སྤྱོད།། འཇིག་རྟེན་སྒྱུ་མའི་བོན་འདི་ལ། དཔེར་ན་མེ་ལོང་གཟུགས་
བརྙན་བཞིན།། སྣང་ལ་ཞེན་ཆགས་མེད་པར་སྤྱོད།། དྲན་པ་མེད་པའི་སྤྱོད་པ་ནི།།
དཔེར་ན་གླང་ཆེན་སྨྱོན་པ་བཞིན། རྣལ་འབྱོར་ཚུལ་འཆོས་མེད་པར་སྤྱོད། སྣང་
བ་སུན་ཕྱུང་སྤྱོད་པ་ནི།། བུང་བ་མེ་ཏོག་འཇིབ་པ་བཞིན།། གཅིག་ཏུ་ཞེན་མེད་གར་
བདེར་སྤྱོད། ཐེག་པ་ཆེན་པོའི་སྤྱོད་པ་ནི། དཔེར་ན་ཉི་ཟླའི་སྙིང་པོ་བཞིན། ལུས་
ངག་ཡིད་གསུམ་འགྲོ་དོན་ནི།། བྲི་བཀོལ་མེད་པར་སྤྱོད་པར་བྱ། འགྲོ་ལ་གདུང་
བའི་སྤྱོད་པ་ནི།། བུ་གཅིག་པ་ཡི་མ་བཞིན་དུ།། བྱམས་སྙོམས་ཞེན་པ་མེད་པར་
སྤྱོད།། གཉིས་སུ་མེད་པའི་སྤྱོད་པ་ནི། དཔེར་ན་ཡིད་བཞིན་ནོར་བུ་ལྟར། འཆིངས་
མེད་འགག་མེད་མ་བསྒྲུབས་སྤྱོད། གར་ལ་མི་རྟོག་སྤྱོད་པ་ནི། བུ་ཆུང་སྤྱོད་པ་བྱེད་
པ་ལྟར།། མ་བཅོས་རང་བཞིན་འགག་མེད་སྤྱོད།། ཅེས་སོ། །གསུམ་པ་ནི།
རྫོགས་པ་ཆེན་པོས་ཅི་ལྟར་སྤྱད་ཀྱང་ངོ་བོ་ཉིད་མ་གཡོས་ཤིང་དེ་ལས་མི་འདའ་
བ་ནི། ལ་བཟླའི་བམ་པོ་ལས། སྤྱོད་ལམ་རྣམ་བཞི་གང་སྤྱོད་ཀྱང་།། རིག་པའི་
82



དབྱིངས་རིག་མཛོད། སྨད་ཆ།
གདངས་ལས་མི་འདའ་ཞིང་། བོན་ཉིད་ངང་ལས་མ་གཡོས་པ། དཔེར་ན་བྱ་ཡིས་
གར་འཕུར་ཀྱང་།། མཁའ་ལས་འདས་པ་མེད་པའམ།། ཉ་ཡིས་གར་འཕྱོས་ཆུ་མི་
འདའ།། མི་ཡིས་གང་བརྒལ་ས་སྟེང་བཞིན།། རྣལ་འབྱོར་རྟོགས་ལྡན་ཤེས་པའི་
རྒྱུན།། ཉམས་ཀྱི་ངང་ལས་གཡོས་པ་མེད།། ཅེས་སོ། །དཔེ་ནི། དེ་ཉིད་ལས། སྤྱོད་
པ་མཚོན་པའི་དཔེ་བསྟན་པ།། སྣ་ཚོགས་བསྒྱུར་བའི་གར་མཁན་དང་།། བཟོ་
མཁན་མཁས་པའི་སྐྱེས་བུ་ཡི།། ལག་པའི་འདུ་བྱེད་ལྟ་བུའོ། །ཞེས་སོ། །བཞི་པ་
འབྲས་བུ་ལ་བཞི་ལས། ངོ་བོ་རང་རང་གིས་དོན་དུ་གཉེར་བྱ་མཐར་ཐུག་པའོ།།
ངེས་ཚིག་བསྒྲུབ་བྱར་གྱུར་པས་འབྲས་བུ་ཅེས་བྱའོ། །དབྱེ་ན། འབྲས་བུ་ཙམ་
དང་། མཐར་ཐུག་གི་འབྲས་བུའོ། །དང་པོ་ནི་ཐེག་པ་བརྒྱུད་ཀྱི་དོན་དུ་གཉེར་
བྱ་གང་ཡིན་པ་དེའོ། །གཉིས་པ་ནི། རང་རིག་པའི་ཡེ་ཤེས་སྐུ་གསུམ་ཡེ་རྫོགས་
འབྲས་བུ་རང་ཆས་ལ་བོན་ཐམས་ཅད་མ་བཅོས་རང་གྲོལ་དུ་རྫོགས་པ་སྟེ། ཀླུ་
འབུམ་ལས། ཡེ་ཤེས་ཐིག་ལེ་ཉག་གཅིག་ལ། བོན་རྣམས་རྫོགས་པས་བརྗོད་དུ་
མེད། ཅི་ལྟར་རྫོགས་ལུགས་བཤད་པ་ནི།། མངོན་པ་ཕྱི་ཡི་བོན་རྣམས་ཀུན།། སྤྲོས་
བྲལ་ནམ་མཁའི་ངང་དུ་རྫོགས། རྣམ་པར་རྟོག་པའི་བྱུང་ཚོར་རྣམས།། ཀུན་གཞི་
དག་པའི་ཀློང་དུ་རྫོགས། རིག་པའི་ཡེ་ཤེས་རྩལ་རྣམས་ནི།། རྣམ་མཁྱེན་ཡེ་ཤེས་ལ་
ནི་རྫོགས།། ཞེས་སོ། །དེ་ལྟར་རྫོགས་ཙ་ན་འཁོར་བ་མ་སྤངས་དབྱིངས་སུ་དག་
ནས་འགྲོ་དོན་ངང་གིས་འབྱུང་བ་ནི། རིག་པ་སེམས་ཀྱི་མེ་ལོང་ལས། སྐྱེ་མེད་
དབྱིངས་སུ་རང་བཞིན་མངོན་སངས་རྒྱས།། སྐྱེ་བའི་སྒོ་བཀག་ཁམས་གསུམ་འཁོར་
བ་བཅོམས།། ལྟུང་བའི་སྲང་བསྡམས་གཡུང་དྲུང་བཙུགས་པའི་སྐུ། སྨོན་ལམ་
སྟོབས་ཀྱིས་འགྲོ་དོན་མཛད་ཀྱང་སྲིད།། ཅེས་སོ། །དཔེ་ནི་དེད་དཔོན་གྱིས་
ནོར་བུ་ཐོབ་པས་ཕ་རོལ་གྱི་གཡུལ་ལས་རྒྱལ་བ་ལྟར་འབྲས་བུ་ཐོབ་པས་འཁོར་བའི་
g3



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཡུལ་ལས་རྒྱལ་བའོ། །གསུམ་པ་ཁྱད་པར་གྱི་མན་ངག་དྲུག་ནི། མདོར་འགྲེལ་
ལས། རྫོགས་ཆེན་ཐེག་པ་ཆེན་པོའི་མན་ངག་དྲུག །བྱ་ཁྱུང་ལྟ་བུའི་མན་ངག་ཅེས་
བྱ་སྟེ། བག་ཆགས་ཐམས་ཅད་དུས་གཅིག་འབྱོང་པའོ། །ཁྱུང་སྒོང་ལྟ་བུའི་མན་
ངག་ཅེས་བྱ་སྟེ། རྟོགས་མ་ཐག་ཏུ་འཁོར་བར་མངོན་སངས་རྒྱས།། སེང་གེ་ལྟ་
བུའི་མན་ངག་ཅེས་བྱ་སྟེ། འཁོར་བར་ཉམས་མི་ང་བའི་ས་ཆེན་ཐོབ།། སེང་གེའི་
མིག་གི་མན་ངག་ཅེས་བྱ་སྟེ།། སྐད་ཅིག་གཅིག་ལ་བོན་ཉིད་གཟིགས་པའོ། །རྫུ་
འཕྲུལ་ཐོག་གི་མན་ངག་ཅེས་བྱ་སྟེ།། ཉོན་མོངས་གང་ལའང་ཐོག་རྡུགས་མེད་
པའོ། །ཤེལ་འོད་ལྟ་བུའི་མན་ངག་ཅེས་བྱ་སྟེ༎ རོལ་པ་རྒྱུན་མི་ཆད་པར་གནས་པའོ།།
ཞེས་སོ། །གསུམ་པ་ནི། དེ་ལྟར་ལྟ་བ་སྒོམ་པ་སྤྱོད་པ་འབྲས་བུ་བཞི་དང་། ཁྱད་
པར་གྱི་མན་ངག་དྲུག་ལ་སོགས་པའི་ཐེག་པ་གཞན་ལས་ཡང་རྩེ་རྫོགས་པ་ཆེན་པོ་
ཁྱད་པར་འཕགས་པའི་ཚུལ་ནི། དེ་ཉིད་ལས། ཐེག་ཆེན་འདི་ཡི་ལྟ་སྤྱོད་འཇུག་
སྒོ་དང་། ཐབས་དང་ཤེས་རབ་ཁྱད་པར་དྲུག་མཐོང་ན། ཐེག་པ་གཞན་མ་རྣམས་
ནི་སྤྲེལ་འདྲའི་ལུང་། རྡོ་ལ་གསེར་དུ་འདོད་པ་ཅི་བཞིན་ནོ། །ཞེས་སོ།།
དོན་གཉིས་པ་སེམས་ཀློང་གི་མན་ངག་བྱེ་བྲག་ཏུ་བཤད་པ་ལ་གཉིས་ཏེ།
སེམས་ཀྱི་སྡེ་དང་། ཀློང་གི་སྡེའི་མན་ངག་གོ །དང་པོ་ལ་བཞི་སྟེ། སྣང་སྲིད་གཞི་
དག་གི་ལྟ་བ། རིག་པ་ཅོག་གཞག་གི་སྒོམ་པ། གྲོང་ཁྱེར་རྒྱུན་གཅོད་ཀྱི་སྤྱོད་པ།
འཁོར་འདས་ཡོངས་གྲོལ་གྱི་འབྲས་བུའོ། །དང་པོ་ལ་གསུམ་སྟེ། སྣང་སྲིད་སེམས་
ཡིན་པ། སེམས་ཡིན་པས་ཅི་ཡང་སྤང་དུ་མེད་པ། ཐག་ཆོད་དྲུག་གིས་དོན་བསྡུ་
བའོ། །དང་པོ་ལ་དཔེ་དོན་གཉིས་ལས། དང་པོ་ནི། དཔེར་ན་གསེར་གླིང་དུ་
ཕྱིན་ན་ས་རྡོ་ཕལ་པ་མཐོང་དུ་མེད་པ་ལྟར། ཐམས་ཅད་སེམས་སུ་སྣང་བས་
སྐྱོན་དང་ཡོན་ཏན་གཉིས་སུ་མེད་དེ། སེང་གེ་སྒྲ་བསྒྲགས་ལས། དཔེར་ན་གསེར་
34



དབྱིངས་རིག་མཛོད། སྨད་ཆ།
གླིང་རྡོ་མེད་ལྟར། ཐེག་པ་གཞན་གྱི་སྐྱོན་དག་ཀྱང་།། སྤངས་པ་མེད་པར་ངང་གིས་
ཞི།། ཐེག་པ་གཞན་གྱི་ཡོན་ཏན་ཡང་། འབད་པ་མེད་པར་ལྷུན་གྱིས་གྲུབ། ། ཅེས་
སོ། །གཉིས་པ་ནི། སྣང་བ་སྣ་ཚོགས་སུ་སྣང་བ་སེམས་ཀྱི་ཆོ་འཕྲུལ་ཡིན་ལ། དོན་
དམ་པར་གཞི་མེད་ལ་རང་བྱུང་དུ་སྣང་བས་སེམས་ལས་མ་གཏོགས་པ་གཞན་
གང་ཡང་མེད་དེ། ལུང་དྲུག་པར། སེམས་ལས་མ་གཏོགས་སངས་རྒྱས་མེད།།
སེམས་ལས་མ་གཏོགས་གཤེན་རབ་མེད།། སེམས་ལས་མ་གཏོགས་སེམས་ཅན་མེད།།
སེམས་ལས་མ་གཏོགས་འཁོར་བ་མེད།། སེམས་ལས་མ་གཏོགས་མྱང་འདས་མེད།།
སེམས་ལས་མ་གཏོགས་བོན་རྣམས་མེད། ཐམས་ཅད་སེམས་ཀྱི་ཆོ་འཕྲུལ་ལོ། །
སེམས་ཀྱི་ཆོ་འཕྲུལ་དེ་མཐོང་ན།། ཐམས་ཅད་མ་མཐོང་གང་ཡང་མེད། ཅེས་སོ།།
གཉིས་པ་ནི། ཐམས་ཅད་བྱང་ཆུབ་སེམས་ཀྱི་རྩལ་མ་འགགས་པའི་རོལ་པ་ཡེ་
ཤར་ཡིན་པས་ཅི་ཡང་སྤང་དུ་མེད་དེ། སྔ་མ་ལས། འཁྲུལ་པ་སྤང་ལོགས་ཡེ་ཤེས་
མཚོན་དུ་མེད། ཅི་མི་སྤང་པའི་སེམས་ཉིད་ཉག་གཅིག་མ། སྡུག་བསྔལ་སྤང་ལོགས་
བདེ་བ་མཚོན་དུ་མེད།། ཅི་མི་སྤང་པའི་སེམས་ཉིད་ཉག་གཅིག་མ།། རྣམ་རྟོག་
སྤང་ལོགས་མི་རྟོག་མཚོན་དུ་མེད། ཅི་མི་སྤང་པའི་སེམས་ཉིད་ཉག་གཅིག་མ། ཞེས་
སོ། །གསུམ་པ་ནི། མདོར་བསྡུ་ན། ཕྱི་ནང་གི་བོན་ཐམས་ཅད་བྱང་ཆུབ་སེམས་ཀྱི་
རོལ་པར་ཐག་བཅད། བྱང་ཆུབ་སེམས་རིག་པར་རང་གསལ་དུ་ཐག་བཅད།
རིག་པ་ལས་གཞན་པའི་སངས་རྒྱས་ལོགས་ན་སྤུའི་རྩེ་ཙམ་མེད་པར་ཐག་བཅད།
སངས་རྒྱས་ལ་བསྒྲུབ་ཏུ་མེད་པར་ཐག་བཅད། དེ་ལ་དགེ་བས་ཕན་གདགས་
ཤིང་སྡིག་པས་གནོད་བསྐྱལ་དུ་མེད་པས་དགེ་སྡིག་བླང་དོར་མི་དགོས་པར་ཐག་
བཅད། དེ་ཉིད་ལ་སྐྱོན་གྱིས་གོས་པ་མེད་པས་གཉེན་པོས་བཅོས་མི་དགོས་པ་རང་
གྲོལ་ཡིན་པར་ཐག་བཅད་དོ།།
35



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཉིས་པ་རིག་པ་ཅོག་གཞག་གི་སྒོམ་པ་ལ་གསུམ་སྟེ། རིག་པ་གར་ཡང་མི་
གནས་པ། མི་གནས་པས་བསྒྲུབ་ཏུ་མེད་པ། བསྒྲུབ་ཏུ་མེད་པས་བསྒོམ་དུ་མེད་
པའོ། །དང་པོ་ནི། རིག་པ་བྱང་ཆུབ་ཀྱི་སེམས་ཕྱི་ནང་བར་གསུམ་གར་ཡང་མེད་
པས་གནས་པ་མེད་དེ། སེམས་ཉམས་དྲུག་པར། ཀུན་ཏུ་བཟང་མོ་བོན་གྱི་
དབྱིངས། ཡུམ་གྱི་མཁའ་ཀློང་ནམ་མཁའ་ལ། རྒྱུ་དྲུག་མེད་པས་མཁའ་ཀློང་མེད།།
མཐོང་བ་མེད་པས་གནས་པ་མེད།། སྐྱེ་བ་མེད་པས་འགགས་པ་མེད།། འབྲི་བ་
མེད་པས་འཕེལ་བ་མེད།། བྱ་རྩོལ་མེད་པས་སྤང་བླང་མེད།། ཅེས་སོ། །གཉིས་པ་
ནི། གནས་པ་མེད་པས་བསྒྲུབ་ཏུ་མེད་ལ། རང་བྱུང་རང་ཤར་ཡིན་ཏེ། སྔ་མ་ལ།
བྱང་ཆུབ་སེམས་ནི་ཉི་མ་འདྲ།། གནག་པའི་མུན་པས་བསྒྲིབ་ཏུ་མེད།། རང་བྱུང་
སེམས་ཀྱི་འོད་ཟེར་ལ།། དཀར་པའི་ཟླ་བས་མཚོན་དུ་མེད།། མ་སྐྱེས་ལྷུན་གྱིས་
རྫོགས་པ་སྟེ། རང་བྱུང་ཡིན་པས་བསྒྲུབ་མི་དགོས།། ཞེས་སོ། །གསུམ་པ་ནི།
བསྒྲུབ་ཏུ་མེད་པས་བསྒོམ་དུ་མེད་ལ། བསྒོམ་དུ་མེད་པར་རྟོགས་ན་མ་བསྒོམས་
པའི་བསྒོམས་པ་ཆེན་པོ་ཞེས་བྱ་སྟེ། དེ་ཉིད་ལས། སྒོམས་ཤིག་སྒོམས་ཤིག་མི་
བསྒོམ་མོ། །བསྒོམས་པས་བློ་འཆལ་དོན་མི་རྙེད།། མ་བསྒོམས་པས་ཀྱང་སྟོར་མི་
འགྱུར།། སྒོམ་སྒྲུབ་འབད་པས་མི་རྙེད་དེ། དེ་དོན་དེ་ལ་མི་ཡེངས་པར།། མ་
བསྒོམ་མ་བྲལ་རང་བཞིན་གསལ།། དེ་དོན་ངོ་མཚར་མ་ཡེངས་ན།། མ་བསྒོམ་པ་
ཡི་བསྒོམས་པའོ། །ཞེས་སོ། །
གསུམ་པ་གྲོང་ཁྱེར་རྒྱུན་གཅོད་ཀྱི་སྤྱོད་པ་ནི། དེ་ཉིད་ལས། གཤེན་རབ་རྣམས་
ཀྱི་སྤྱོད་པ་ནི། རྣམ་པར་དྲུག་ཏུ་ངེས་པར་བསྟན། ཞེས། གཟུགས་ཕུང་མེད་པའི་
ཕྱག་རྒྱ། སྙིང་རྗེ་མེད་པའི་སྒྲོལ་བ། སྤང་ལེན་མེད་པའི་གོས་ངན། གཙང་སྨེ་
མེད་པའི་བཟའ་བ། འཇིགས་པ་མེད་པའི་སྦྱོར་བ། མ་བྱས་ཟིན་པའི་ཕྲིན་ལས་དང་
86



དབྱིངས་རིག་མཛོད། སྨད་ཆ།
དྲུག་ལས། དང་པོ་ནི། ཕྱག་རྒྱ་བཅའ་རུ་མེད་དེ། བྱང་ཆུབ་སེམས་མ་བཅོས་
རང་བྱུང་ཡིན་པས། ཡེ་ནས་རང་བཞིན་གྱིས་ཕྱག་རྒྱ་ཆེན་པོར་གནས་པ་ནི། ལུང་
གི་ཡང་ཞུན་ལས། ལུས་པོ་བཅོས་དང་ཕྱག་རྒྱ་བཅའ། ལུས་ལ་མངོན་རྟོག་ཞེན་
ལས་བྱུང་།། ལུས་མེད་མཁའ་ལ་བཅོས་པ་མེད།། བཅོས་སུ་མེད་པས་མ་བཅོས་
པར། རང་བཞིན་ཁོ་ནར་གཞག་པར་བྱ། ཞེས་སོ། །གཉིས་པ་ནི། སྒྲོལ་བྱེད་བདག་
ཆུ་ཟླ་དང་བསྒྲལ་བྱ་གཞན་སྨིག་རྒྱུ་ལྟ་བུར་རྟོགས་ན། སྲོག་བཅད་པ་ལ་ཉེས་པ་
མེད་པས། བསྒྲལ་བའི་ཞིང་བཅུར་གྱུར་པ་ལ་སོགས་པ་སྙིང་རྗེ་མེད་པར་བསད་
པར་བྱ་སྟེ། སྔ་མ་ལས། དཔེར་ན་ཆུ་ཟླ་སྒྲིག་རྒྱུ་ལྟར།། སེམས་ལ་དངོས་པོར་མ་
གྲུབ་པས། ཡེ་ནས་སྲོག་གི་དངོས་གཞི་མེད།། སྲོག་མེད་སེམས་ཅན་བསད་དུ་
མེད།། སྲོག་དང་སེམས་ཅན་སྨྲིག་རྒྱུ་འདྲ།། སྙིང་རྗེ་མེད་པར་བསད་པར
ཞེས་སོ། །གསུམ་པ་ནི། དུག་གསུམ་སེམས་ཀྱི་རང་རྩལ་སྐུ་གསུམ་གྱི་རང་བཞིན་
ཡིན་པས་མི་སྤང་བ་རྟག་ཏུ་བསྟེན་པར་བྱ་སྟེ། དེ་ཉིད་ལས། གཏི་མུག་ཞེ་སྡང་
འདོད་ཆགས་གསུམ། གོས་ངན་བཞིན་དུ་སྤང་རྒྱུ་ལ། ལུས་དང་སེམས་བཞིན་
འབྲལ་ཏེ། སྐུ་གསུང་ཐུགས་སུ་རང་བཞིན་གནས།། དུས་གསུམ་རྟག་ཏུ་གོན་
པར་བྱ།། ཞེས་སོ། །བཞི་པ་ནི། བྱང་སེམས་དྲི་ཆེན་དྲི་ཆུ་མང་ས་རཀྟ་རྣམས།
འཇིག་རྟེན་པ་རྣམས་ཀྱིས་སྨོད་པའི་རྒྱུ་ཡིན་ཀྱང་། རྫོགས་པ་ཆེན་པོའི་རྣལ་འབྱོར་
ལ་ཡེ་ནས་བདུད་རྩིའི་རང་བཞིན་དུ་གནས་པས། གཙང་དམེ་མེད་པར་བཟའ་
བར་བྱ་སྟེ། སྔ་མ་ལས། སྨོད་པའི་མི་གཙང་ཟས་ངན་ནི།། མཆིལ་སྣབས་བཞིན་
དུ་དོར་རྒྱུ་ལ། སྐུ་ལྔ་ཡེ་ཤེས་རང་བཞིན་ཏེ།། རྒྱུ་དང་འབྲས་བུ་ཡེ་ནས་གཅིག །
གཙང་དམེ་མེད་པར་བཟའ་བར་བྱ།། ཞེས་སོ། །ལྔ་པ་ནི། ཐམས་ཅད་རང་སྣང་
ཡིན་པས་ཡབ་ཡུམ་སྦྱོར་བ་ལ་ཉེས་པ་མེད་དེ། རྨི་ལམ་དུ་བུད་མེད་ལ་སྦྱོར་བ་
“མི་
37



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལས་ཉེས་པ་མི་འབྱུང་བ་ལྟ་བུ་ནི། སྔ་མ་ལས། བོན་ཉིད་སྐུ་ལ་བཟུང་དུ་མེད།།
རྨི་ལམ་ནོར་ལ་སྤྱད་དུ་མེད། རུས་སྦལ་སྤུ་ལ་བྲེག་ཏུ་མེད། ནམ་མཁའི་མེ་ཏོག་བཏུ
རུ་མེད།། འཇིགས་པ་མེད་བར་སྦྱོར་བར་བྱ།། ཞེས་སོ། །དྲུག་པ་ནི། ལྷ་སྐྱེད་ཕྲིན་
ལས་འཕྲོ་འདུ་བཟླས་བརྗོད་ལ་སོགས་པ་བྱ་མི་དགོས་ཏེ། མ་བྱས་བྱས་པ་མེད་པ་
ཡེ་ནས་རང་སེམས་ལ་རྫོགས་པའི་ཚུལ་ནི། སྔ་མ་ལས། མཆོད་གནས་མེད་པར་
བཀུར་སྟི་ཟིན།། བསྒྲུབ་ཏུ་མེད་པར་ཕྲིན་ལས་ཟིན། མ་འོང་ཕྱིན་པས་གནས་
བགྲོད་ཟིན།། རྟོག་པ་མེད་པར་མཚམས་གཅོད་ཟིན།། བཟླས་བརྗོད་མེད་པར་
སྔགས་བརྗོད་ཟིན།། རྣལ་འབྱོར་སྤྱོད་པ་དེ་ལྟར་སྤྱོད།། ཅེས་སོ།།
བཞི་པ་འཁོར་འདས་ཡོངས་གྲོལ་གྱི་འབྲས་བུ་ནི། འཁོར་འདས་ཐམས་ཅད་བྱང་
ཆུབ་སེམས་ཀྱི་ངང་དུ་ཡེ་ནས་སངས་རྒྱས་པ་སྟེ། དེའང་བོན་ཅན་ཐམས་ཅད་
བོན་ཉིད་ཀྱི་ངང་དུ་སངས་རྒྱས། སེམས་བྱུང་ཐམས་ཅད་སེམས་ཉིད་ཀྱི་ངང་དུ་
སངས་རྒྱས། སྣང་སྲིད་ཐམས་ཅད་ནམ་མཁའི་ངང་དུ་སངས་རྒྱས། བོན་ཉིད་
སེམས་ཉིད་ནམ་མཁའི་དབྱིངས་ཉིད་གསུམ་པོའང་ཐ་དད་པ་མ་ཡིན་ཏེ། རང་
གི་ཐིག་ལེ་ཉག་གཅིག་གི་ངང་དུ་ཡེ་ནས་སངས་རྒྱས་པ་ནི། ལུང་དྲུག་པར། བོན་
ཅན་མཚན་མར་སྣང་བ་ཡང་།། བོན་ཉིད་ངང་དུ་ཡེ་སངས་རྒྱས། སེམས་ཅན་སྡུག་
བསྔལ་སྣ་ཚོགས་ཀྱང་།། སེམས་ཉིད་ངང་དུ་ཡེ་སངས་རྒྱས།། རྣམ་རྟོག་མཚན་མ་
སྣ་ཚོགས་ཀྱང་། མི་རྟོག་ངང་དུ་ཡེ་སངས་རྒྱས། ཐམས་ཅད་དེ་བཞིན་ཡེ་སངས་
རྒྱས།། ལྷ་སྐུ་མཚན་མ་ཐ་ཚན་ཡང་། གཤེན་ལྷའི་ངང་དུ་ཡེ་སངས་རྒྱས།། འདུ་
བྱེད་རྣམ་པ་སྣ་ཚོགས་ཀྱང་། ཀུན་གཞིའི་ངང་དུ་ཡེ་སངས་རྒྱས།། ཐེག་པ་རིམ་
པ་དགུ་པོ་ཡང་།། རྫོགས་ཆེན་ངང་དུ་ཡེ་སངས་རྒྱས། རྒྱུས་དང་མ་རྒྱུས་མི་མཚོན་
ནོ། །ཞེས་སོ།།
88



དབྱིངས་རིག་མཛོད། སྨད་ཆ།
གཉིས་པ་ཀློང་སྡེའི་མན་ངག་ལ་བཞི་སྟེ། རྒྱ་མཚོ་གཏིང་དཀྲུགས་ཀྱི་ལྟ་བ།
ཉོན་མོངས་གཞི་བཅོམ་གྱི་སྒོམ་པ། ཁམས་གསུམ་ཡོངས་སྒྲོལ་གྱི་སྤྱོད་པ། འཁོར་
བ་གནས་དག་གི་འབྲས་བུའོ། །དང་པོ་ལ་གསུམ་སྟེ། དཔེ་དང་། རང་བཞིན།
དོན་བསྡུ་བའོ། །དང་པོ་ནི་རྫོགས་པ་ཆེན་པོའི་ལྟ་བའི་དཔེ་ནི་ནམ་མཁའ་དང་
འདྲ་སྟེ། འདྲ་ཚུལ་ཅི་ལྟ་བུ། ཞེ་ན། ཐམས་ཅད་མ་ལུས་རྫོགས་པའི་རྒྱུད་ལས།
བོན་ཀུན་དཔེ་ནི་ནམ་མཁའ་འདྲ།། ནམ་མཁའ་དག་ལས་ཐམས་ཅད་བྱུང་།
མེད་པ་ཡི་བྱང་ཆུབ་སེམས།། མ་སྐྱེས་པས་ན་ནམ་མཁའ་འདྲ། རྐྱེན་མེད་པ་ཡི་བྱང་
ཆུབ་སེམས།། མི་འཇིགས་པས་ན་ནམ་མཁའ་འདྲ། གཉེན་པོ་མེད་པའི་བྱང་ཆུབ་
སེམས།། ཐམས་ཅད་འཇོམས་པས་ནམ་མཁའ་འདྲ། མཚོན་དུ་མེད་པའི་བྱང་
ཆུབ་སེམས།། བསྟན་དུ་མེད་པས་ནམ་མཁའ་འདྲ།། མ་བསྒྲིབས་པ་ཡི་བྱང་ཆུབ་
སེམས།། ཀུན་ལ་གསལ་བས་ནམ་མཁའ་འདྲ།། ཐམས་ཅད་བསྐྱེད་པས་བྱང་ཆུབ་
སེམས།། སྣང་སྲིད་བསྐྱེད་པས་ནམ་མཁའ་འདྲ།། ཞེས་སོ། །གཉིས་པ་ནི། རྒྱུད་
བུ་ཆུང་བཅུ་གཉིས་ལས། ཟུང་གསུམ་ཡ་དྲུག་ལྟ་བ་དང་།། ཞེས་པ། འཁྲུལ་འཁོར་
ལྡེ་མིག་ལས། ལྟ་བ་དེ་ནི་ཆེ་བ་སྟེ། ལྟ་བ་དེ་ཉིད་ཆུང་བ་ཡིན། ལྟ་བ་དེ་ཉིད་ཡངས་
པ་སྟེ། ལྟ་བ་དེ་ཉིད་དོགས་པ་ཡིན། ལྟ་བ་དེ་ཉིད་ཞིབ་པ་སྟེ། ལྟ་བ་དེ་ཉིད་རྩིང་
པ་ཡིན། ཞེས་ནམ་མཁའི་གར་ཁྱབ་ལ་རང་རིག་གིས་ཁྱབ་པས་ལྟ་བ་ཆེ་ལ། ཀུན་
ལ་གནས་ཀྱང་དངོས་པོ་ངོས་བཟུང་མེད་པས་ལྟ་བ་ཆུང་བའོ། །སེམས་ཉིད་ལས་
དུག་ལྔ་ལ་སོགས་རྣམ་རྟོག་ཐམས་ཅད་མ་འ་
པ་ཅད་མ་འགག་པར་ཤར་བས་ལྟ་བ་ཡངས་ལ།
གང་ཤར་ཡང་རང་རིག་ལ་རྡུལ་ཙམ་མི་གོས་པས་ལྟ་བ་དོགས་པའོ། །རིག་པ་བྱང་
ཆུབ་ཀྱི་སེམས་ལ་བཀག་བསྒྲུབ་གཉིས་སུ་མེད་པས་ལྟ་བ་རྙིང་ལ། ཉོན་མོངས་
དང་རྣམ་རྟོག་གང་གིས་ཀྱང་རང་རིག་ལ་མི་ཚུགས་པས་ལྟ་བ་ཞིབ་པའོ། །གསུམ་
89



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་ནི། ངོ་བོ་ཉིད་ལ་ཆེ་ཆུང་དང་ཡངས་དོགས་དང་རྩིང་ཞིབ་མེད་པར་མཁའ་མཉམ་
ཀློང་བདལ་རང་བྱུང་མཐའ་བྲལ་ཆེན་པོ་སྐུ་དང་ཡེ་ཤེས་ཀྱི་རྩལ་མ་འགག་པར་གནས་
ལ། དེ་ལ་མཚན་གསོལ་ན་ཡེ་ཤེས་ཆེན་པོའི་ཀློང་ཞེས་བྱའོ། །དེའང་ཡེ་ཤེས་ཆེན་
པོའི་ཀློང་རྟོགས་པའི་ཡོན་ཏན་ལ་ལྔ་སྟེ། དང་པོ་ཡེ་ཤེས་ཐུག་ཕྲད་དུ་འཆར་བ་
རལ་གྲི་ཁ་འཐབ་པའམ། རྒྱལ་པོ་མཐོང་བ་དང་འདྲ་སྟེ། རྒྱལ་པོ་མཐོང་ན་ཤེས་
པ་གཞན་གྱིས་བར་མ་ཆོད་པ་གཉན་པའི་འདུ་ཤེས་སྐྱེ་ལ། གཞན་ཡིན་སྙམ་པ་མི་
སྐྱེའོ། །དེ་བཞིན་དུ་ཅི་མཐོང་ཡང་བོན་ཉིད་སྐྱེ་བ་མེད་པའི་ཡེ་ཤེས་ལས་གཞན་
གྱི་བག་ཆགས་མི་སྐྱེའོ། །ཡང་ན་རལ་གྲི་ཁ་འཐབ་པ་ན་གང་ཕྲད་པ་དམྱལ་དམྱལ་
འགྲོ་བ་ལྟར། ཅི་སྣང་སྟོང་ཉིད་དུ་སལ་སལ་གྲོལ་བའོ། །གཉིས་པ་མཚན་མ་ཐམས་
ཅད་ཆུ་མ་སྙོགས་པས་རང་དྭངས་ལ་འགྲོ་བ་ལྟར། སེམས་ཉིད་ཀྱི་ཀློང་དུ་རང་དག་
རང་སངས་ལ་འགྲོ་བའོ། །གསུམ་པ་ནགས་ལ་མེ་མཆེད་པ་བཞིན་དུ་རྣམ་རྟོག་ཡེ་
ཤེས་སུ་དུར་གྱིས་མཆེད་པའོ། །དེའང་ནགས་མང་བ་བཞིན་དུ་མེ་ཆེ་བ་ལྟར།
རྣམ་རྟོག་མང་བ་བཞིན་དུ་ཡེ་ཤེས་ཀྱི་བུང་ཆེ་བའོ། །བཞི་པ་རིག་པ་སྤྱི་བླུགས་སུ་
འཆར་བ། ནམ་མཁའ་ལ་ཉི་མ་ཤར་བ་དང་འདྲ་བས་གསལ་མི་གསལ་མེད་པའོ། །
ལྔ་པ་ཏིང་ངེ་འཛིན་ལ་བཞེང་བཞུགས་མེད་པ་ནི། གསེར་གླིང་དུ་ས་རྡོ་མེད་པ་བཞིན་
དུ། རིག་པ་ལས་གཞན་པ་གང་ཡང་མེད་དོ།།
གཉིས་པ་ཉོན་མོངས་གཞི་བཅོམ་གྱི་སྒོམ་པ་ལ་གཉིས་ཏེ། ཐམས་ཅད་ཡེ་ཤེས་
ཀྱི་ཀློང་ལས་མི་འདའ་བ། དགོངས་པའི་གཟེར་ཆེན་གདབ་པའོ། །དང་པོ་ནི།
འཁོར་འདས་ཀྱི་བོན་ཐམས་ཅད་ཡེ་ཤེས་ཆེན་པོའི་ཀློང་ལས་མི་འདའ་སྟེ། གཞི་
མ་སྐྱེས་པས་འཁོར་འདས་ལོགས་ན་གྲུབ་པ་རྡུལ་ཙམ་མེད་དེ། རྫོགས་ཆེན་སྡེ་བཅུ་
ལས། ང་ཡིན་ང་ལས་ཐམས་ཅད་བྱུང་བ་སྟེ།། ང་ལས་མ་གཏོགས་སངས་རྒྱས་
90



དབྱིངས་རིག་མཛོད། སྨད་ཆ།
སེམས་ཅན་མེད།། དེ་བཞིན་བོན་མེད་གཤེན་རབ་ང་ཡིན་མོད། ང་ལས་བྱུང་
བའི་ཐམས་ཅད་ང་ཡི་ངང་།། ང་ལས་བྱུང་ཚད་མ་སྐྱེས་བོན་གྱི་སྐུ། ང་ལ་གཟུགས་
རྫོགས་ལོངས་སྤྱོད་རྫོགས་པའི་སྐུ།། ང་ཡིས་ཐམས་ཅད་སྤྲུལ་པས་སྤྲུལ་པའི་སྐུ།།
ང་ལ་བལྟས་པའི་ང་ཉིད་ཉག་གཅིག་མ།། ང་ལ་བསྟན་དུ་མེད་པས་བསྟན་པ་ཡིན།།
ཞེས་སོ། །གཉིས་པ་ལ་གཉིས་ཏེ། མཚན་མ་གཞི་འཇོམ་གྱི་དགོངས་པ་གཅིག་
དང་། ཡེ་ཤེས་གཟེར་ཆེན་གྱི་དགོངས་པ་བཅུ་བཞིས་གཟེར་གདབ་པའོ། །དང་
པོ་ནི། ཀློང་ཆེན་རབ་འབྱམས་ཀྱི་དགོངས་པ་གཅིག་གིས་མཚན་མ་ཐམས་ཅད་
གཞི་ནས་འཇོམ་པར་བྱེད་ལ། དེའང་སྔ་ཡོད་ཕྱིས་མེད་མ་ཡིན་ཡེ་ནས་མི་གནས་
པར་ཤེས་པའི་ཏིང་ངེ་འཛིན་གྱི་གཟེར་ཡེ་ཐེབས་ཡིན་ཏེ། སྔ་མ་ལས། ཐམས་ཅད་
སེམས་ལ་འདུས་པས་སྣང་སྲིད་ཕྱག་མས་བཏབ། མཉམ་ཉིད་དོན་རྟོགས་ཐམས་
ཅད་བདེ་ལ་བཀོད།། སྣང་བ་སྟོང་ཐིམ་རི་བོ་གྱུར་མིད་བྱེད།། སྟོངས་ལ་མ་ཆགས་
འཁོར་བའི་རྡོས་ཐག་བཅད། ཉོན་མོངས་གཞི་དག་རྒྱ་མཚོ་ཧུབ་ཀྱིས་བཏབ།།
སྡུག་བསྔལ་རྩད་བཅད་བདེ་བ་ཆེན་པོའི་སྐུ།། ཐམས་ཅད་ཡོངས་རྫོགས་གཅིག་
སྟེ་ཉག་གཅིག་མ། དུག་གསུམ་དུག་ལྔ་སྐུ་གསུམ་ཡེ་ཤེས་ལྔ།། ལྔ་ཉིད་བདེ་ཆེན་
ཐིག་ལེ་ཆེན་པོ་གཅིག །གཅིག་ལ་ཡོངས་རྫོགས་གཅིག་སྟེ་ཉག་གཅིག་མ།། ཞེས་སོ།།
གཉིས་པ་ཡེ་ཤེས་གཟེར་ཆེན་གྱི་དགོངས་པ་བཅུ་བཞི་ནི། རང་བཞིན་ལྷུན་གྲུབ་
ཀྱི་དགོངས་པ་བྱ་བ་བོན་ཐམས་ཅད་ཡེ་ནས་སངས་རྒྱས་པར་ཤེས་པ། ཁམས་
གསུམ་ཡོངས་སྒྲོལ་གྱི་དགོངས་པ་བྱ་བ་སངས་རྒྱས་དང་སེམས་ཅན་གཉིས་མེད་
དུ་རྟོགས་པ། ནམ་མཁའ་ཀློང་ཡོངས་ཀྱི་དགོངས་པ་བྱ་བ་རིག་པའི་དབྱིངས་ལ་
མཐའ་དབུས་མེད་པར་རྟོགས་པ། སྟག་མོ་ཁ་འཇོམ་གྱི་དགོངས་པ་བྱ་བ་མཉམ་
པར་གཞག་ཙ་ན་མཚན་མའི་དངོས་པོ་ཅི་ཡང་མི་མཐོང་བ། སྤྱང་མོ་རོ་ཤན་གྱི་
9Y



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དགོངས་པ་བྱ་བ་དབུ་མ་བ་དང་འདྲ་བ་མཚན་ཉིད་བརྟགས་པས་མ་རྙེད་པར་
སྟོང་ཞིང་བདག་མེད་པར་རྟོགས་པ། ཟ་འོག་བེར་ཁྱིམ་གྱི་དགོངས་པ་བྱ་བ་རིག་རྩལ་
མ་འགགས་ལ་རིག་པ་ཁྱབ་བརྡལ་དུ་གནས་པར་ཤེས་པ། མེ་ལོང་གཡའ་དག་གི་
དགོངས་པ་བྱ་བ་གཟུང་འཛིན་གྱི་རྣམ་པར་རྟོག་པས་མ་གོས་པ། དུས་བཞི་མཉམ་
སྦྱོར་གྱི་དགོངས་པ་བྱ་བ་ཡུལ་དང་ཡུལ་ཅན་གྱི་བོན་ཐམས་ཅད་སྣང་ལ་རང་
བཞིན་མེད་པ། གསལ་ལ་རྟོག་པ་མེད་པ་མེ་ལོང་གི་གཟུགས་བརྙན་ལྟ་བུ་དུས་སྔ་
ཕྱི་མེད་པར་མཁྱེན་པ། ནོར་བུ་རྡུལ་བྲལ་གྱི་དགོངས་པ་བྱ་བ་རྣམ་པར་རྟོག་པའི་
མཚན་མ་དང་བྲལ་བ་ལས་སངས་རྒྱས་ཀྱི་ཡོན་ཏན་ཐམས་ཅད་འབྱུང་བར་ཤེས་
པ། ཉི་མ་སྤྲིན་བྲལ་གྱི་དགོངས་པ་བྱ་བ་མ་རིག་གི་མུན་པ་ཐམས་ཅད་དུས་གཅིག་
ཏུ་འཇོམ་པ། སེང་གེ་སྐད་འདོན་གྱི་དགོངས་པ་བྱ་བ་ཐེག་པ་གཞན་རྣམས་ཟིལ་
གྱིས་གནོན་པ། ཁྱུང་ཆེན་གཤོག་རྫོགས་ཀྱི་དགོངས་པ་བྱ་བ་འཁོར་བ་དང་ངན་
སོང་ལ་ཉམས་མི་ང་པ། རང་བཞིན་རྣམ་དག་གི་དགོངས་པ་བྱ་བ་ཡེ་ནས་སྐྱོན་གྱི་དྲི་
མས་མ་གོས་པར་ཤེས་པ། བརྗོད་མེད་ཚིག་བྲལ་གྱི་དགོངས་པ་བྱ་བ་རིག་པ་བྱང་ཆུབ་
སེམས་ཚིག་དང་ཡི་གེ་ལས་འདས་པར་ཤེས་པ་དང་བཅུ་བཞིས་གཟེར་ཐེབ་པར་བྱའོ།།
གསུམ་པ་ཁམས་གསུམ་ཡོངས་སྒྲོལ་གྱི་སྤྱོད་པ་ནི། བོན་ཐམས་ཅད་རྨི་
ལམ་གྱི་སྣང་བ་དང་མཐུན་པས་བཟང་ངན་སྤང་ལེན་མི་བྱེད་པར་རང་སྣང་དུ་
རྟོགས་པས་རྦད་ཆོད་དུ་སྤྱོད་པའི་ཚུལ་ཡང་དག་པ་ནི། ཡེ་གཤེན་གཙུག་ཕུད་ཀྱི་
མན་ངག་ལས། ཨེ་མ་ཧོ། ལྟ་བ་དེ་བཞིན་ཐག་ཆོད་ནས། སྤྱོད་པ་འདི་བཞིན་ལ་
དོར་ཏེ། བདེ་གཤེགས་ཉིད་དུ་བདག་རྟོགས་ན།། ཐམས་ཅད་བདེ་གཤེགས་སྤྱོད་
པ་སྟེ།། དཔག་གིས་དཔོག་པར་མི་འགྱུར་རོ། །འདོད་ཆགས་ཞེ་སྡང་གཏི་མུག་
ཅན།། ང་རྒྱལ་ཕྲག་དོག་ཀུན་སྤྱོད་པས།། དངོས་པོར་མ་མཐོང་སྤྱོད་བྱེད་པ།། དེ་
92



དབྱིངས་རིག་མཛོད། སྨད་ཆ།
ཉིད་མཆོག་སྟེ་བླ་ན་མེད། རིགས་ངན་རྡོལ་པ་སྨེ་ཤ་ཅན། ཐེག་དམན་ལྟ་བ་ལོག་པ་
དང་། མ་རབས་ཐ་མལ་ལ་སོགས་པ། གསོད་པ་དོན་དུ་བསྒྲུབས་པ་རྣམས།། ཐེག་
མཆོག་འདི་ཡིས་གྲུབ་པར་འགྱུར།། མཚམས་མེད་ལྔ་པོ་དག་བྱེད་དང་།། ཆོམ་པོ་
རྐུན་པོ་དམགས་དཔོན་དཔུང་།། སྡིག་པའི་གྲོགས་རྣམས་གྲོལ་བྱེད་པ། བླ་མེད་
རྫོགས་པ་ཆེན་པོའམ། ཐེག་མཆོག་འདི་ཡིས་གྲུབ་པར་གསུངས།། སྲོག་གཅོད་པ་
དང་གཡེམ་པ་དང་།། མ་བྱིན་ལེན་དང་མངན་སེམས་བྱེད།། རྟག་ཏུ་འདོད་པར་
སྤྱོད་བྱེད་པ། ཐེག་མཆོག་འདི་ཡི་སྣོད་དུ་བསྔགས། མ་སྲིང་བུ་མོ་སྦྱོར་བྱེད་ཅིང་།
བཤང་ལྕི་ཟས་སུ་ཟ་བྱེད་དང་། དགེ་བསྙེན་དྲང་སྲོང་བསད་པ་དང་། ལྷ་སྐུ་ཤོག་ཤོག་
བསྲེག་བྱེད་པས།། བདེ་བར་གཤེགས་པ་མཉེས་བྱེད་ཅིང་།། འཕྲུལ་ངག་བོན་
ཀྱང་འཛིན་པར་འགྱུར། སྐལ་ལྡན་གཤེན་པོ་དེ་དག་དང་། ཡང་དག་གཤེན་རབ་
དབྱེར་མེད་དེ། ཚོགས་ཆེན་ཉིད་ཀྱང་རྫོགས་པར་འགྱུར།། ཤན་པ་སྤུ་གྲི་རྣོ་ཐོགས་
ཤིང་། འགྲོ་དྲུག་གནས་སུ་སྒྲོལ་བྱེད་པ།། ཐར་ལམ་དཔའ་བོ་བྱང་ཆུབ་སྐུ། གཤེན་
རབ་ཀུན་གྱི་གཤེགས་ཤུལ་བདེ། རྟོག་མེད་མཉམ་ཉིད་བོན་གྱི་སྐུ། བཟུང་བས་མི་
ཟིན་ཕྲ་བའི་ཕྱིར།། ཀུན་ཏུ་བཟང་པོའི་རོལ་པ་ཡིན།། གཤེན་ལྷ་དཀར་པོའི་སྤྱོད་
པ་ཡིན།། ཐེག་དམན་ཐམས་ཅད་དབྱིངས་སུ་བཀོད། ཅེས་སོ། །དེའང་རྫོགས་ཆེན་
པས་སྦྱོར་སྒྲོལ་ལ་སོགས་པའི་དམ་རྫས་ལྔ་ལ་བོན་ཉིད་ཀྱི་རོལ་པར་ལོངས་སྤྱོད་པ་
དང་། གསང་སྔགས་པས་སྒྱུ་མ་ལྟ་བུའི་ཏིང་ངེ་འཛིན་གྱིས་ཟིན་ཀྱང་གཡང་སར་
མཐོང་བའི་འཇིགས་བཅས་ཀྱིས་ལོངས་སྤྱོད་པ་གཉིས་ཁྱད་ཆེའོ།།
བཞི་པ་འཁོར་བ་གནས་དག་གི་འབྲས་བུ་ནི། རིག་པ་བྱང་ཆུབ་ཀྱི་སེམས་
རྩལ་སྣང་གི་བོན་འཁོར་འདས་ལམ་གསུམ་གྱིས་བསྡུས་པ་ཐམས་ཅད་གཞན་གྱི་
རྐྱེན་ལས་མ་ལྟོས་པ་ཡེ་ནས་སངས་རྒྱས་ཟིན་པ་སྟེ། སངས་རྒྱས་པའི་མཚན་ཉིད་
93



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དགུས་བསྟན་པ་ནི། འཕྲུལ་ལྡེ་ལས། སེམས་ཉིད་ཡེ་སངས་རྒྱས་པས་སྒྲིབ་པ་མེད།།
སེམས་ཉིད་དེར་སངས་རྒྱས་པས་ལྟུང་བ་མེད། སེམས་ཉིད་འདིར་སངས་རྒྱས་
པས་ཆགས་པ་མེད།། སེམས་ཉིད་མངོན་སངས་རྒྱས་པས་འཁོར་བ་མེད།། སེམས་
ཉིད་བདེ་སངས་རྒྱས་པས་སྡུག་བསྔལ་མེད།། སེམས་ཉིད་ངང་སངས་རྒྱས་པས་
གཡོས་པ་མེད།། སེམས་ཉིད་རང་སངས་རྒྱས་པས་འཐོབ་ཏུ་མེད།། སེམས་ཉིད་
རྟོགས་སངས་རྒྱས་པས་གོལ་ས་མེད།། སེམས་ཉིད་རྫོགས་སངས་རྒྱས་པས་མ་
འདུས་མེད།། ཅེས་སོ། །དབྱིངས་རིག་རིན་པོ་ཆེའི་མཛོད་ལས་གསང་ཆེན་ངེས་
པའི་གནས་ལ་ཐོག་མ་འཇུག་པའི་ཐབས་ཀྱིས་སྣ་ཁྲིད་པ་དང་སེམས་ཀློང་མན་ངག་གི་
གནས་བསྟན་པའི་ལེའུ་སྟེ་བཅུ་གསུམ་པའོ།།
༈ ད་ནི་རང་བྱུང་གི་རིག་པ་དེ་ཁོ་ན་ཉིད་བྱར་མེད་རྩོལ་འདས་འབྲས་བུ་
མངོན་གྱུར་དུ་ཡེ་བྱུང་དུ་ཡེ་ནས་བཞུགས་པ་ངོ་སྤྲད་པས་གྲོལ་བ་ཁྱད་པར་མན་ངག་
གི་སྙིང་པོ་གསང་བ་ཁྲེགས་ཆོད་ཀྱི་གནད་ཟབ་མོ་རྣམས་གཏན་ལ་དབབ་པ་ལ་
གཉིས་ཏེ། སེམས་ཀློང་ལས་ཁྱད་པར་འཕགས་པའི་ཚུལ། ཁྱད་པར་ཅན་གྱི་མན་
ངག་ཉིད་བཤད་པའོ། །དང་པོ་ནི། གནད་རྣམ་པར་དྲུག་གིས་འཕགས་ཏེ། བཤད་
པ་ནི། ལྟ་བ་རྒྱ་ཆད་ཕྱོགས་ལྷུང་མེད་དེ། སེམས་སྡེ་ལྟར་རོལ་པའི་རྒྱས་འདེབས་
པ་དང་། ཀློང་སྡེ་ལྟར་དབྱིངས་ལ་གཏོད་པ་མི་བྱེད་པས་ལྟ་བའི་གནད་ཁྱད་དུ་
འཕགས སེམས་ཀློང་ཁ་འབྱམས་གཞི་བྲལ་ལ་གདེངས་དུ་བྱེད་པའི་དམིགས་པ་ཡུལ་
ཡུལ་ཅན་ལས་མ་འདས་ལ། འདི་སྤང་གཉེན་གཞི་གྲོལ་ལ་སོང་ནས་སྒོམ་པའི་
གནད་ཁྱད་དུ་འཕགས། སེམས་ཀློང་གཉིས་ཁ་ན་གྲོལ་ཡང་ཡེ་རིག་མ་ཤར་བས་
དོན་ལ་མ་གྲོལ་ལ། འདི་ཡེ་རིག་གིས་ཕྱི་སྣང་བ་དངོས་མེད་། ནང་སེམས་ཉིད་
བདག་མེད། བར་རྣམ་རྟོག་ཡེ་ཤེས་སུ་མ་བསྒོམས་ཀྱང་ཡེ་ནས། རིག་པ་བརྡ་ཡི་
94



དབྱིངས་རིག་མཛོད། སྨད་ཆ།
ཚིགས་གསུམ་གྱིས་མཚོན་ནས་བསྟན་པས་མཚོན་བྱེད་ཁྱད་དུ་འཕགས། མན་ངག་
ཏུ་སྐུ་གསུམ་མམ་སྐུ་ལྔ་ཆིག་ཆོད་དུ་བསྟན་པ་སེམས་ཀློང་ལ་མེད་པས་གདམས་ངག་
གི་གནད་ཁྱད་དུ་འཕགས། སེམས་ཀློང་གཉིས་བོན་ཐམས་ཅད་ཡེ་གྲོལ་དུ་བཤད་
ཀྱང་དོན་གཏན་ལ་མ་ཕེབས་པར་རང་གསལ་བོན་ཉིད་ཀྱི་རྒྱས་འདེབས་བྱེད་པ་ལ།
འདི་རྒྱུ་འབྲས་ཀྱི་ཐེག་པ་བརྒྱད་ལ་སོགས་པ་གང་ཡང་མི་བཀག་མི་སྤྱོད་པར་བོན་
ཉིད་ཀྱི་བབས་ཆེན་པོ་བཞིས་འཁོར་འདས་གཞི་གྲོལ་དུ་གཏན་ལ་ཕེབས་པས་ལམ་
རིམ་གྱི་གནད་ཁྱད་དུ་འཕགས། ཁྲེགས་ཆོད་འབྱོངས་པས་ཕུང་པོ་རྡུལ་ཕྲན་དུ་
དེངས་ནས་ཀ་དག་གི་ས་ལ་སྦྱོར་བ་སེམས་ཀློང་གི་མ་ཡིན་ལ་འདིས་འགྲུབ་པས་
འབྲས་བུའི་གནད་ཁྱད་དུ་འཕགས་པའོ། །དེ་དག་ཀྱང་ཞྭ་ལྟ་བུའི་གདམས་པ་ལས།
རྒྱ་ཆད་ཕྱོགས་ལྷུང་མེད་པའི་ཕྱིར། ལྟ་བ་ཁྱད་དུ་འཕགས་པ་ཡིན། དམིགས་པ་
ཡུལ་དང་བྲལ་བའི་ཕྱིར། སྒོམ་པ་ཁྱད་དུ་འཕགས་པ་ཡིན།། བརྡ་ཡི་མན་ངག་ཚིག་
གསུམ་གྱི།། མཚོན་བྱེད་ཁྱད་དུ་འཕགས་པ་ཡིན།། སྐུ་གསུམ་ཆིག་ཆོད་བསྟན་པའི་
ཕྱིར།། གདམས་ངག་ཁྱད་དུ་འཕགས་པ་ཡིན།། རྒྱུ་འབྲས་ཐམས་ཅད་དབྱེར་མེད་
ཕྱིར།། ལམ་རིམ་ཁྱད་དུ་འཕགས་པ་ཡིན། ལྷུན་གྱིས་གྲུབ་པའི་རང་བཞིན་མཆོག །
འབྲས་བུ་ཁྱད་དུ་འཕགས་པ་ཡིན།། ཞེས་སོ།།
གཉིས་པ་ཁྱད་པར་ཅན་གྱི་མན་ངག་ཉིད་བཤད་པ་ལ་གཉིས་ཏེ། རང་བཞིན་
རྫོགས་པ་ཆེན་པོའི་གནས་ལུགས་གདོད་ནས་བསྒྲུབ་ཏུ་མེད་པ་ཡེ་གྲུབ་ཏུ་གཏན་ལ་
དབབ་པ། རིག་པ་རང་གནད་ཀྱི་བོན་བཞིས་སེམས་ཉིད་སྟོང་པ་རྩ་བྲལ་བྱར་
མེད་བློ་འདས་ཆེན་པོར་ཐག་བཅད་པའོ། །དང་པོ་ལ་གཉིས་ཏེ། བོན་ཉིད་དེ་ཁོ་
ན་ཉིད་ཀྱི་གནས་ལུགས་འཁོར་འདས་ཡོངས་གྲོལ་ཆེན་པོར་ཁྱབ་གདལ་བ། དེ་
ལས་འཕྲོས་པའི་གནད་རྣམ་པ་བཞི་བཞིས་སྲིད་པའི་མཚངས་བཙལ་བའོ།།



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དང་པོ་ལ་གཉིས་ཏེ། རང་བཞིན་གྱི་གཤིས་སྤང་བླང་བྱ་རྩོལ་ལས་འདས་པ་
ནམ་མཁའ་ལྟ་བུའི་དོན་སྤྱིར་བསྟན་པ། བོན་ཉིད་ཀྱིས་བབས་ཆེན་པོ་བཞིས་འཁོར་
འདས་རྒྱ་གྲོལ་ལྟོས་མེད་ཕྱལ་པ་ཆེན་པོར་ལ་བཟླ་བའོ། །དང་པོ་ནི། སྣང་སྲིད་ཀྱི་
བོན་འཁོར་འདས་གཉིས་ཀྱིས་བསྡུས་པ་ཐམས་ཅད་ཡོད་མ་མྱོང་། མེད་མ་མྱོང།
སྣང་མ་མྱོང་། སྟོང་མ་མྱོང་། སྐྱེ་མ་མྱོང་། འགག་མ་མྱོང་། རྟག་མ་མྱོང་། ཆད་མ་
མྱོང་། ཡེ་སྟོང་ཡོངས་སྟོང་ཆེན་པོ། གཞི་མེད་ཕྱལ་ཡས་ཆེན་པོ། ཡེ་གྲོལ་ཡོངས་
གྲོལ་ཆེན་པོ་ལ། གྲོལ་མ་ཟིན་པ་གང་ཡང་མེད། ཡེ་གྲོལ་ཡིན་པས་གང་སྣང་སྣང་དུ་
རུང་། ཤར་དུ་རུང་། སྣང་བས་མི་གནོད། སྣང་བ་གདོད་ནས་མ་གྲུབ། ཤར་
བས་མི་གནོད། ཡེ་ཤེས་ཀྱི་སྣང་བ་ཕྱོགས་མེད་དུ་ཤར། མི་སྣང་དུ་གང་ཡང་མ་
སྤངས། སྤང་པས་ཀྱང་མི་སྤངས། མི་ཤར་རྒྱུ་རྩལ་མ་འགགས། ཤར་ཚད་སྟོང་།
དྲན་མ་མྱོང་། རྟོག་མ་མྱོང་། དྲན་རྟོག་གི་མིང་མེད། ཞྭ་གར་འཕྱོས་ཀྱང་རྒྱ་མཚོ་
ལས་མི་འདའ། མིས་གར་ཕྱིན་ཡང་ས་སྟེང་ལས་གར་འགྲོ། སེམས་གར་འཕྲོ་ཡང་
གཞི་ཐོག་ནས་མི་འདའ། སྟོང་ཆེན་མཐའ་བྲལ་རིག་པ་ཡེ་རིག་ཡེ་ཤེས་ཕྱོགས་མེད་
ཡིན། ཡེ་བྱུང་ལ་འགྱུར་བ་ཡོད་མ་མྱོང་། འགྱུས་ནས་དེར་བྱུང་མ་མྱོང་། ཡེ་ཤར་
ལ་དྲན་རྟོག་ཏུ་འཕྲོ་བ་མེད། ཟང་ཐལ་རྗེན་པ་རང་བྱུང་ཡེ་ཤེས་ལ་སྒྲིབ་པ་མེད།
བསྒྲིབ་ཏུ་མི་བཏུབ། གང་ཡང་རང་ལས་རང་ཤར་བས་རང་གིས་རང་ལ་བསྒྲིབ་
ཏུ་ག་ལ་ཡོད། གོལ་མེད་ཡེ་རིག་ཡེ་གྲོལ་ལ་སླར་གྲོལ་བ་བྱ་མི་དགོས། ཡེ་གྲོལ་ཟང་
ཐལ་ཆེན་པོ་ལ། བསྒོམས་བསྒོམས་བྱས་ནས་ཅི་བསྒོམས། བསྒོམ་དུ་མེད། སྒོམ་
དས་ཟིན། ནམ་མཁའ་ལ་བསྒོམ་དུ་ཡོད་དམ། བསྒོམས་མ་བསྒོམས་ཀྱི་
ཕན་གནོད་འདུག་གམ། བོན་སེམས་གང་ཡང་གདོད་མེད་དེར་བྱུང་། བྱུང་སྣང་
དེ་མ་ཡིན་པས་ཡིན་དུ་བཏུབ་བམ། རྨི་ལམ་གྱི་སྣང་བ་དེ་མ་ཡིན་པ་ལ་ཡིན་པར་
*འདས་
96



དབྱིངས་རིག་མཛོད། སྨད་ཆ།
ཁས་ལེན་ནམ། དུག་ལྔ་མ་གྲུབ་ཡེ་ཤེས་ལྔ་རྩལ་རྫོགས་ཡིན། སྤང་མི་དགོས།
སྤངས་པས་ཀྱང་མི་སྤངས། སངས་རྒྱས་ལ་བསྒྲུབ་ཏུ་མེད། སངས་ཡེ་རྒྱུས་ཡིན།
ཡེ་ནས་སངས་རྒྱས་པར་མི་ཤེས་པར་སངས་རྒྱས་བསྒྲུབས་པ་ཚི་ཆོད། བྱ་རྩོལ་
མངས་པོས་ཅི་བྱ་བྱས་ཀྱང་མི་འགྲུབ། བྱ་བ་ལས་འདས། ཡེ་ནས་གྲུབ་ཟིན་པ་ལ།
སླར་བསྒྲུབ་དགོས་སམ། ནམ་མཁའ་ཡེ་ནས་ཡོད་པ་ལ་སླར་བྱ་རྩོལ་མངས་པོས་
བསྒྲུབ་པ་ངལ་མི་ཆད་དམ། བྱས་པའི་བོན་ལས་མ་བྱུང་། བྱ་རྩོལ་ལས་འདས།
རང་གི་རིག་པ་འདི་དང་པོ་ཡེ་སངས་རྒྱས། ད་ཡོངས་སངས་རྒྱས། འདི་ཡོད་མ་
མྱོང་། མེད་མ་མྱོང་། འདིས་སྤངས་མ་མྱོང་། མཐའ་བྲལ་ནམ་མཁའ་ལྟ་བུར་མི་
འདུག་གམ། འདིའི་ཕུགས་མ་སྟོངས་སམ། སྐྱེ་བ་མེད་པ་ཡེ་བྱུང་ཡིན། དུས་
གསུམ་དུ་འབྲལ་མ་མྱོང་བས་བཙལ་མི་དགོས། བཙལ་ཀྱང་སྟོངས་པ་ལ་རྙེད་རྒྱུ་
སྲིད་དམ། ཟང་ཐལ་འདི་གཞན་དུ་མི་འགྲོ །འགྲོ་ས་མེད། འགྲོ་ནས་སུ་འགྲོ །
འགྲོ་མཁན་མེད། བཙལ་མེད་ལྷུན་གྲུབ་ཡེ་ཡོད་ཡིན། འདི་འགགས་མ་མྱོང་།
གསལ་ཧྲིག་གེ་བ་འདི་ཡིན་དེ་ལ་དངོས་པོར་གྲུབ་པ་མེད། སྟོང་པ་ཡེ་རིག་འདི་
བོན་ཐམས་ཅད་ཀྱི་དངོས་གཞི་ཡིན། གཉེན་པོ་ཡིན། འདི་ལ་གཉེན་པོ་མེད།
གཉེན་པོ་དང་བྲལ། དུས་གསུམ་དུ་ཡེ་གྲོལ་དུ་སངས་ངེར་ཡོད་ཡེ་གྲུབ་ཏུ་ལྷན་
ནེར་འདུག །ཡེ་ཡོད་དུ་ལྷང་ངེར་ཤར། ཡེ་དག་ཏུ་ས་ལེར་བྱུང་། རང་གི་རིག་པ་
ཐལ་བྱུང་ལ་ཤར་བ་དེ་ལྟར་ཤར། སྣང་བ་དེ་དེ་ལྟར་སྣང་། ཡིན་པ་དེ་དེ་ལྟར་
ཡིན། ཁོ་བོ་མིའི་སློབ་དཔོན་ལ་བསྟེན་ནས་འབྲུ་ནག་དེད་ཀྱི་བསླབ་གཉེར་བྱ་མ་
མྱོང་ཡང་། མ་བསླབ་པའི་ཤེས་རབ་ནང་ནས་བརྡོལ་བྱུང་། རིག་པ་ཀློང་ནས་
ཤར་བྱུང་། དངོས་པོའི་མཚངས་ཕུགས་ནས་རིག་བྱུང་
། གཞན་དྲིང་ལ་མི་འཇོག་
པའི་བོན་གྱི་ཡིན་ལུགས་ཤེས་པས་ངལ་བ་མེད། དེ་དག་ལུང་དང་སྦྱར་བ་ནི།
7



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ་
སེང་གེ་སྒྲ་བསྒྲགས་ལས། ཕྱི་དང་ནང་མེད་ཐམས་ཅད་ཀུན།། མ་བཅོས་གདོད་
ནས་ཀ་དག་ཉིད།། རང་བཞིན་ཉིད་ནི་ཡེ་སངས་རྒྱས། ཐིག་ལེ་ཆེན་པོ་བོན་གྱི་སྐུ།
ནམ་མཁའ་ལྟ་བུ་མཚོན་དང་བྲལ།། འདི་ནི་སེང་གེ་སྒྲ་བསྒྲགས་ལྟ་བའི་མཆོག །
མི་འགྱུར་མི་གནས་ཅི་ཡང་མ་ཡིན་ཞིང་།། ཅི་ལ་ཡང་ནི་མི་འཇོག་འཇོག་ས་མེད།།
སྤངས་མེད་སྤྱོད་མེད་མཚན་མེད་རྟོག་པ་མེད།། གཉིས་མེད་སྤྲོས་བྲལ་མི་རྟོག་མ་
བཅོས་པ། གསལ་ལ་མ་ནོར་མ་གཡོས་དངོས་པོ་མེད།། དཔྱོད་མེད་བརྟག་མེད་
བཙལ་མེད་བསྒྲུབ་ཏུ་མེད།། ཅིར་ཡང་མི་དམིགས་མི་ལྟ་འཛིན་པ་མེད།། ཡེ་ནས་
རང་བཞིན་སྙིང་པོ་གཅིག་གི་ངང་།། ཅི་བཞིན་མ་བཅོས་ཐམས་ཅད་དེ་བཞིན་
ཉིད།། བསྒོམ་དུ་མེད་ཅིང་བསྟན་དུ་མེད་པ་ཡིན། འདི་ནི་སེང་གེ་སྒྲ་སྒྲགས་ལྟ་
བའི་མཆོག །ཅེས་དང་། ཀུན་བཟང་ཐུགས་ཀྱི་བརྣགས་པ་ལས། ཨེ་མ་གཡུང་
དྲུང་རིན་པོ་ཆེ།། ཨེ་མ་སྲ་བ་སྲོག་གི་མཁར།། ཨེ་མ་བརྟན་པ་འགྱུར་ལྡོག་མེད།།
ཨེ་མ་གསལ་བས་ཡོངས་ལ་ཁྱབ།། ཨེ་མ་མ་སྐྱེས་ལྷུན་གྱིས་གྲུབ། ཨེ་མ་ཡེ་ནས་རྣམ་
པར་དག །རང་ལས་ཤར་བས་གོལ་ས་མེད། དབྱིངས་དང་ཕྲད་པས་སླར་མི་ལྡོག །
དོན་དམ་རྟོགས་པས་བདེ་བའི་སྐུ།། དཀར་ལྡེམས་འཚེར་བ་དག་པ་སྟེ། མཐའ་
ཡས་སེམས་ཅན་སུས་མ་རྙེད། ཕུང་པོ་བཤིགས་པས་རང་ལས་འབྱུང་།། དམ་པ་
བྱང་ཆུབ་སེམས་ལ་གནས། བྱང་ཆུབ་སེམས་ཆེན་གདལ་པ་ལ། རང་གི་ཡེ་ཤེས་
ལྷག་གིས་ཤར།། སྐྱེ་འཆི་མེད་དེ་དང་རེ་སྤྲོ།། འདུ་འབྲལ་མེད་དེ་དང་རེ་སྤྲོ།། ཞེས་
དང་། ཡེ་ཁྲི་མཐའ་སེལ་ལས། གཡུང་དྲུང་སེམས་ལ་འགྱུར་བ་མེད། གཡུང་
དྲུང་སེམས་ལ་འཕྲོ་བ་མེད། གཡུང་དྲུང་སེམས་ལ་སྐྱེ་ཤི་མེད།། གཡུང་དྲུང་སེམས་
ལ་འདུ་འབྲལ་མེད།། གཡུང་དྲུང་སེམས་ལ་ཕྱོགས་རིས་མེད།། གཡུང་དྲུང་སེམས་
ལ་རྟོག་པ་མེད། གཡུང་དྲུང་སེམས་ལ་དགག་སྒྲུབ་མེད། གཡུང་དྲུང་སེམས་ལ་
98



དབྱིངས་རིག་མཛོད། སྨད་ཆ།
བྲི་གང་མེད། གཡུང་དྲུང་སེམས་ལ་རྩོལ་སྒྲུབ་མེད། ཅེས་དང་། ཡང་དེར།
བདག་ཉིད་རང་བྱུང་ཡེ་ཤེས་ལས། རང་བྱུང་ཡེ་ཤེས་ལྔར་ཤར་ཏེ།། ཞེ་སྡང་རང་
བྱུང་ཡེ་ཤེས་ཆེ། འདོད་ཆགས་རང་བྱུང་ཡེ་ཤེས་ཆེ། གཏི་མུག་རང་བྱུང་ཡེ་ཤེས་
ཆེ། ང་རྒྱལ་རང་བྱུང་ཡེ་ཤེས་ཆེ།། ཕྲག་དོག་རང་བྱུང་ཡེ་ཤེས་ཆེ། ཞེས་དང་། མུ་
མེད་བརྡལ་པའི་རྒྱུད་ལས། དོན་ལ་ངོ་བོ་འདི་ཞེས་མེད།། བྱུང་ཐིམ་ཀུན་གྱི་རྩ་བ་
མེད།། རྩ་བ་མེད་པའི་རྩེ་མོ་གང་།། མཐོ་རིས་ངན་སོང་ཅི་ཕྱིར་ཡོད། རིག་པ་ཟང་
ཐལ་དབྱིངས་སུ་ཤར། ཉིན་དང་མཚན་དུ་གསལ་འགྲིབ་མེད། ཀུན་ལ་སྙོམས་ཏེ་
མཉམ་པར་གནས།། བདག་དང་གཞན་གྱི་བྱེ་བྲག་མེད།། མ་བཅོས་ཐིག་ལེ་གཅིག་
ཏུ་རྫོགས། ཆེ་ཆུང་མཚན་མའི་ཐ་སྙད་མེད། ཆོ་འཕྲུལ་ཀུན་གྱི་འབྱུང་གཞིར་
གནས། ཡིན་མིན་གཉིས་སུ་ག་ལ་ཡོད།། མངོན་པར་བྱང་ཆུབ་སྙིང་པོ་དེ། རང་
བཞིན་ཡེ་ནས་གནས་པ་ལ། རྩོལ་ཞིང་བཙལ་དུ་ཅི་ལ་དགོས།། བླང་ཞིང་བསྒྲུབ་
ཏུ་མེད་པས་བདེ། ངང་གི་ཀ་དག་ཆེན་པོ་ལ། རྒྱུ་འབྲས་རྣམ་པར་སྨིན་པ་མེད།།
སྣང་ཙམ་སྒྱུ་མའི་རང་བཞིན་ལ། བོན་གྱི་རྣམ་པའི་བློ་འཛིན་མེད།། འཕེན་ལེན་
འབྱུང་བའི་ས་བོན་མེད།། ཉོན་མོངས་བློ་ཡི་རྟོག་པ་མེད།། རྟོག་མེད་གདལ་པ་
ཆེན་པོ་སྟེ། གང་གི་དྲི་མའི་སྒྲིབ་དང་བྲལ།། གང་གིས་དཔག་ཅིང་མཚན་དུ་
མེད། སྤྲོས་པ་གང་གི་མཐས་མ་རེག །དེས་ན་ཐམས་ཅད་དེ་རུ་ཆོད། ། ཅེས་སོ།།
གཉིས་པ་ལ་བབས་ཆེན་པོ་བཞི་སྟེ། རང་གི་རིག་པ་གནས་ལུགས་བསྒྲུབ་ཏུ་
མེད་པ་ཡེ་གྲུབ་ཏུ་གཏན་ལ་དབབ་པ། ཤར་ལུགས་དགག་ཏུ་མེད་པ་རང་བྱུང་གི་
ཡེ་ཤེས་སུ་མཐོང་བརྡོལ་བ། ཡིན་ལུགས་དམིགས་སུ་མེད་པ་བོན་ཉིད་ཀྱི་དབྱིངས་
ཤར་བ། གྲོལ་ལུགས་གདོད་ནས་རྒྱུན་ཆད་མེད་པ་དུས་གསུམ་མཉམ་པ་ཉིད་དུ་ལ་
བཟླ་བའོ། །དང་པོ་ལ་གཉིས་ལས། དང་པོ་ནི། རང་བྱུང་གི་རིག་པ་དེ་འཁོར་
y



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འདས་ཐམས་ཅད་ཀྱི་དངོས་གཞིར་གནས་ཏེ། མ་རྟོགས་འགྲོ་དྲུག་ལོག་རྟོགས་
རྟག་ཆད་གཉིས། ཕྱོགས་རྟོགས་རྒྱུ་ཐེག་བཞི། དོན་རྟོགས་འབྲས་ཐེག་ལྔ་དང་
བཅུ་བདུན་ལ་སོགས་པ་ཀུན་གྱི་དངོས་གཞི་ཡིན་ལ། དེའི་རྩལ་ལས་དེ་དག་སྣང་
ཡང་རིག་པ་ཉིད་རྟོགས་མ་རྟོགས་གང་གི་ཕྱོགས་སུ་ཡང་མ་ལྷུང་བར་རང་བཞིན་
འགྱུར་མེད་དུ་གནས་པ་ནི། ལ་བཟླའི་རྣལ་འབྱོར་གསུམ་གྱི་སྐབས་སུ། སྣང་
ངོར་ཐེག་པ་རིམ་དགུ་དང་། ཁམས་གསུམ་རིགས་དྲུག་སྣང་བ་དང་། ཕྱི་རོལ་རྟག་
ཆད་ལ་སོགས་པ། བཅུ་བདུན་ལ་སོགས་ཅི་གྲུབ་རྣམས།། གཞི་ཉིད་གཤིས་ལ་
འགྱུར་བ་མེད། འགྱུར་མེད་སྣང་ངོར་འགགས་པ་མེད།། དེ་ཉིད་ཤེས་བྱ་དོན་སྤྲད་
པས། འཁྲུལ་མེད་རྣལ་མའི་དོན་ལ་འབྱོར། ཞེས་སོ། །གཉིས་པ་དེ་ཉིད་བསྒྲུབ་
ཏུ་མེད་པ་སེམས་ཅན་ཐམས་ཅད་ཀྱི་རྒྱུད་ལ་ཆེ་ཆུང་བཟང་ངན་འཕོ་འགྱུར་ཕྱི་
བསྣན་མེད་པར་ཡེ་ནས་བཙལ་མེད་ལྷུན་གྲུབ་ཏུ་གནས་པ་སྟེ། སེང་གེ་སྒྲ་བསྒྲགས་
ལས། ཡེ་ནས་མ་བསྒྲུབས་ཡེ་གྲུབ་ཡིན།། གང་ཟག་རྣམས་ཀྱིས་བསྒྲུབ་ཏུ་མེད།།
བསྒྲུབ་མེད་བཙལ་མེད་སྙིང་པོའི་དོན།། དེ་ནི་ཡེ་ནས་དེ་ལྟར་གནས།། ཞེས་སོ། །
གཉིས་པ་ལ་གསུམ་ལས། དང་པོ་ནི། གང་ལ་གནས་པ་ལ་རིག་པ་དེ་ཉིད་ཕྱི་ནང་
མེད་པར་ཤར། ངེས་མེད་ཕྱོགས་མེད་དུ་ཤར། ཁ་ཡན་ཅི་བཞིན་ལྷུན་གྲུབ་ཏུ་རང་
ཤར་དུ་ཤར་བས། འཇིག་རྟེན་བློ་ཡི་མུན་པ་ཐམས་ཅད་དུས་གཅིག་ལ་གསལ་བ་
ནི། ཉི་མ་དགུ་བསྐོར་ལས། སེམས་ལ་སེམས་ཀྱི་ཉི་མ་ཤར་བའི་ཚེ། འཇིག་རྟེན་
འོད་ཀྱི་ཉི་མ་རྫུན་པར་ཟད།། སེམས་ཉིད་ཀློང་ནས་རིག་པའི་ཉི་མ་ཤར།། ཤར་
བས་མུན་པའི་ཐ་སྙད་མིང་ཡང་མེད། རིག་པའི་ཉི་མ་འཁོར་བའི་གནས་ན་དྲོ།།
ཞེས་སོ། །གཉིས་པ་དེ་ལྟར་ཤར་བས་འགྲོ་དྲུག་གི་གཡང་ས་དང་། མུ་སྟེགས་ཀྱི་
ལོག་རྟོག་དང། ཐེག་པ་བརྒྱད་པོའི་གོལ་ས་ཐམས་ཅད་ཤུགས་ཀྱིས་ཆོད་པ་ནི།
300



དབྱིངས་རིག་མཛོད། སྨད་ཆ།
གསེར་གྱི་རུས་སྦལ་ལས། ཡང་དག་དོན་གྱི་རིག་པ་ཤར་བའི་ཚེ། ཐམས་ཅད་མ་
བསྒྲིབས་ངོ་བོ་ཉིད་དུ་གསལ།། ཞེས་སོ། །དེ་ཡང་རིག་པ་དེ་ཉིད་གཉིས་མེད་ལྟར་
ཤར་བས་གཉིས་སྣང་སེལ། རང་བྱུང་ལྟར་ཤར་བས་རྒྱུ་རྐྱེན་སེལ། ལྷུན་གྲུབ་ལྟར་
ཤར་བས་རེ་དོགས་སེལ། དག་པ་ལྟར་ཤར་བས་དྲི་མ་སེལ། གསལ་བ་ལྟར་ཤར་
བས་ཆད་པ་སེལ། དངོས་མེད་ལྟར་ཤར་བས་རྟག་པ་སེལ་ཏེ། ཡེ་ཁྲི་མཐའ་སེལ་
ལས། གཉིས་མེད་ཡིན་པས་གཉིས་སྣང་སེལ།། རང་བྱུང་ཡིན་པས་རྒྱུ་རྐྱེན་སེལ།།
ལྷུན་གྲུབ་ཡིན་པས་རེ་དོག་སེལ། དག་པ་ཡིན་པས་དྲི་མ་སེལ། གསལ་བ་ཡིན་པས་
ཆད་པ་སེལ།། དངོས་མེད་ཡིན་པས་རྟག་པ་སེལ།། ཞེས་སོ། །གསུམ་པ་རིག་པ་ལ་
དབྱེ་ན། ཁྱབ་རིག བསམ་རིག ཡེ་རིག་གསུམ་དུ་ཡོད་པ་ལས། དང་པོ་ནི།
བདེ་གཤེགས་སྙིང་པོས་འགྲོ་བ་ཀུན་ལ་ཁྱབ་པ་ཙམ་ལ་འདོད་དོ། །གཉིས་པ་ནི།
ཐེག་པ་འགའ་ཞིག་ཏུ་བསྒོམ་ན་རིག །མ་བསྒོམས་ན་མི་རིག་པར་འདོད་པའི་
གསལ་འགྲིབ་ཅན་དེའོ། །འདི་ཡང་རྩེ་རྫོགས་པ་ཆེན་པོའི་རིག་པ་ཡེ་རིག་ཡིན་ཏེ།
ཤེས་མ་ཤེས་བསྒོམས་མ་བསྒོམས་མེད་པར་ཡེ་ཤར་ཡེ་རིག་པའོ། །ཅི་ལྟར་རིག་ན།
ཕྱི་སྣང་བ་དངོས་མེད། ནང་སེམས་ཉིད་བདག་མེད། བར་རྣམ་རྟོག་ཡེ་ཤེས་སུ་
ཡེ་ནས་རིག་པའོ། །དེ་ལ་བརྡ་གསུམ་མམ་དཔེ་གསུམ་གྱིས་མཚོན་ན། དཔེར་ན་
རྩ་བ་ཆོད་པའི་སྡོང་པོའི་ཡལ་ག་ཤུགས་ཀྱིས་ཆོད་པ་ལྟར། ཕྱི་སྣང་བ་སྣ་ཚོགས་སུ་
སྣང་བ་དངོས་མེད་དུ་ཆོད། སྐྱེས་བུ་སྟོབས་པོ་ཆེའི་སྙིང་ལ་མདའ་ཕོག་པ་ལྟར།
ནང་སེམས་ཉིད་ང་བདག་གི་སྒྲོགས་ལས་གྲོལ་ནས་བདག་མེད་ཡེ་སྟོང་དུ་ཆོད།
ཐབ་ཀྱི་མེ་བསད་པའི་སྐར་ཁུང་གི་དུ་བ་ཆོད་པ་ལྟར། བར་རྣམ་རྟོག་ཐ་དད་དུ་
འཆར་བ་ཡེ་ཤེས་སུ་ཆོད་པའོ། །སྤྱིར་བོན་ཐམས་ཅད་རིག་པ་གཏན་ལ་འབེབས་
པར་མཐུན་ཡང་འབེབས་ལུགས་མི་འདྲ་སྟེ། ཤིན་ཏུ་དོན་ལྡན་མན་ཆད་ཀྱི་ཐེག་
}



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་གཞན་གྱིས་བཙལ་ཞིང་བསྒྲུབས་ནས་གཏན་ལ་འབེབས་ལ། རྫོགས་པ་ཆེན་
པོས་རྩོལ་མེད་དུ་འཁོར་འདས་ཆིག་ཆོད་དུ་གཏན་ལ་འབེབས་པའོ། །དཔེར་ན་
ཤིང་སྡོང་པོ་ཆེན་པོའི་རྩ་བ་མ་ཆོད་ན་ནུབ་ཀྱི་ཞལ་ལག་ཆོད་ཀྱང་ཤར་གྱི་ཞལ་ལག་
སྐྱེ་ལ། སྡོང་པོ་རྩ་བ་ནས་ཆོད་ན་ཡལ་ག་ཤུགས་ཀྱིས་ཆོད་པ་དང་འདྲ་བ། ཐེག་
པ་འོག་མ་དག་གིས་འདོད་ཆགས་ལ་མི་སྡུག་པ། གཏི་མུག་ལ་རྟེན་ཅིང་འབྲེལ་
འབྱུང་ལ་སོགས་པའི་གཉེན་པོ་ངོ་སྐལ་དུ་བསྟེན་ཡང་རིག་པ་ཕྱོགས་མེད་ཆིག་
ཆོད་དུ་གཏན་ལ་མ་ཕེབས་ལ། རྫོགས་པ་ཆེན་པོས་མཐའ་ཐམས་ཅད་ཆིག་ཆོད་
དུ་གཏན་ལ་ཕེབས་པས་འཁོར་འདས་གཞི་མེད་དུ་སོང་ནས་རིག་པའི་རང་ས་
ཟིན། བོན་ཉིད་མ་དང་མཇལ། སྣང་བ་གཞི་ལ་དག །འགྱུར་མེད་གནད་ལ་
ཕེབས་པ་སྟེ། དཔེར་ན་མདུད་པ་གཅིག་ཁྲོལ་བས་དོ་ཐག་ཀུན་གྲོལ་བའམ་ཅེ་སྤྱང་
ནག་མོའི་མིག་ལ་ཉིན་མཚན་གཉིས་ག་གསལ་བ་བཞིན་དུ་འཁོར་འདས་ཀྱི་བོན་
ཐམས་ཅད་དུས་གཅིག་ལ་ཤིགས་ཀྱིས་གྲོལ་བ། རོལ་བརྒྱ་ཤལ་བ་གཅིག་གམ།
བྱ་བརྒྱ་འུར་རྡོ་གཅིག་གམ་རྩ་བརྒྱ་ཟོར་བ་གཅིག་གིས་ཆོད་པ་ལྟ་བུའོ། །དེ་ལྟ་བུའི་
རིག་པ་དེ་ལ་མཚན་གསོལ་ན་ཤེས་བྱ་ཆིག་ཆོད་ཀྱི་རིག་པ་ཞེས་བྱ་ལ། གདམས་
ངག་དེ་གང་ཡིན་ན་སློབ་དཔོན་ཆེན་པོ་དྲན་པ་ནམ་མཁའི་སྣང་བ་ཐོག་བབ་ཏུ་
གྲོལ་བའི་གདམས་པ་ཡིན་ནོ། །གསུམ་པ་དེ་ལྟར་ཤར་བ་དེ་ཡ་ཐ་རྒྱལ་བའི་དཀྱིལ་
འཁོར་ནས་མ་ཐ་དམྱལ་བའི་འཇིགས་ཚོགས་ཀྱིས་བསྡུས་པ་ཡན་ཆད་ལ། དབྱེར་
མེད་མཉམ་ཤར་བོན་ཉིད་ཟང་ཐལ་ལ་ཡེ་ཤེས་རང་ཤར་བ་ཡིན། ཐམས་ཅད་
བོན་ཉིད་དབྱིངས་ལ་ཕྱོགས་དང་རིས་མེད། མཐའ་དང་དབུས་མེད། མཚན་མ་
རང་ག་མ་མེད་དེ། སྣང་བ་རྒྱ་ཡན་ལ་མཚན་མ་རང་གྲོལ་བ་ཡིན། ཅིར་སྣང་ཐམས་
ཅད་རང་གི་བོན་ཉིད་ཀྱི་རང་སྣང་ལ། བོན་སྐུས་ཀུན་ལ་ཁྱབ་པའི་དོན་རྟོགས་ནས།
02



དབྱིངས་རིག་མཛོད། སྨད་ཆ།
རང་ངོ་རང་གིས་ཤེས། རང་ཞལ་རང་གིས་མཐོང་། བོན་སྐུ་ཐུག་ཕྲད་རིག་པ་
ཙིར་ཟིན་ཡིན་ཏེ། །ཡེ་ཁྲིའི་ལ་བཟླའི་བམ་པོ་ལས། སེམས་དཔའ་གཡུང་དྲུང་
དཔའ་བོ་ཁྱོད། ང་ཡི་རང་བཞིན་ཁྱོད་ལ་སྟོན།། མ་འགགས་མ་ལུས་ཀུན་ཏུ་བཟང་།
སྣང་བ་མ་ལུས་ཀུན་ཏུ་བཟང་།། ཕྱི་ནང་མ་ལུས་ཀུན་ཏུ་བཟང་།། ཡོད་མེད་མ་
ལུས་ཀུན་ཏུ་བཟང་། ཐམས་ཅད་ང་ཉིད་མངོན་བྱུང་བ།། འུར་རོ་འུར་རོ་རབ་ཏུ་
འུར་རོ། །ཐུག་གོ་ཐུག་གོ་རབ་ཏུ་ཐུག་གོ །ཆེམ་མོ་ཆེམ་མོ་རབ་ཏུ་ཆེམ་མོ། །ལྡེག་
གོ་ལྡེག་གོ་རབ་ཏུ་ལྡེག་གོ །འཇིག་རྟེན་ཁམས་རྣམས་གཡོ་ཞིང་ལྡེག །སྲིད་པ་ཀུན་
ཀྱང་འཕར་ཞིང་གཡོ། ཡིད་དམ་ལྷ་རྣམས་རང་ཞལ་གསལ།། མུན་པའི་སྨགས་
རྣམས་ཡེ་ཤེས་འབར།། སྲིད་པའི་མེ་འབར་ཆུ་འབྲུག་ཀྱང་།། རང་ཉིད་སྣང་བ་
དེར་སྟོན་པའོ། །ཞེས་དང་། ང་མེད་འཁོར་དང་ཞི་བ་མེད།། སེམས་དཔའ་ཆེན་པོ་
དཔའ་བོ་ཁྱོད།། ངོ་བོ་ང་ཡི་སྤྲུལ་པ་ཡིན།། ཐམས་ཅད་ངས་བྱས་སྣང་བའོ། །ཞེས་
སོ། །དེ་ལྟར་གྲོལ་ཙ་ན་ལུས་ངག་ཡིད་གསུམ་རང་ཡན་ལ། གཉེན་པོས་བཅོས་
མི་དགོས་ཏེ། རྣལ་འབྱོར་ལུས་ངག་ཐང་ཡན་ལ་དགོངས་པ་ཕྱོགས་མེད་ཅེས་བྱ་
མིག་གིས་ཅི་མཐོང་ཐམས་ཅད་བོན་ཉིད་ཅེར་མཐོང་གི་ལྟ་བ། ཡིད་ལ་ཅི་
བསམ་ཐམས་ཅད་ཡེ་ཤེས་ཀློང་བརྡོལ་གྱི་སྒོམ་པ། ལུས་ཀྱི་ཅི་བྱེད་ཐམས་ཅད་
ཤུགས་འབྱུང་རང་ཤར་གྱི་སྤྱོད་པ། ཅི་སྣང་ཅིར་སྲིད་ཐམས་ཅད་རང་སྣང་རང་
གྲོལ་གྱི་འབྲས་བུ་ཡིན་པས། ཇི་ལྟར་བྱས་ཀྱང་བོན་ཉིད་ཕྱོགས་མེད་ཀྱི་དགོངས་
པ་འབའ་ཞིག་ལ། ད་ལྟར་གྱི་སྣང་ཚད་རྟོག་ཚད་གྲགས་ཚད་ཤར་ཚད་ཐམས་ཅད་
གདོད་མེད་ལ་གཞི་མ་གྲུབ་པ་གང་ཞིག་བོན་སྐུའམ། རང་བྱུང་གི་ཡེ་ཤེས་སམ།
པདྨོ་ཅན་ནམ་བདེ་བ་ཅན་གྱི་ཞིང་ཁམས་ཡིན་ཏེ། འགྲོ་དྲུག་གི་གྲོང་ཁྱེར་ན་སངས་
རྒྱས་ཀྱི་ཞིང་ཁམས་ཤར་བ་ཡིན་པས། མྱ་ངན་ལས་འདས་པའི་ཞིང་ཁམས་ལོགས་
སྟེ།



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ན་མེད་དོ། །དེ་ལྟར་ཡང་ནམ་མཁའ་དབྱིངས་ཡངས་ཀྱི་རྒྱུད་ལེའུ་བཅོ་ལྔ་པ་ལས།
ཀློང་ཡངས་གཏིང་ཟབ་ཉག་གཅིག་པོ། བོན་ཉིད་ཡེ་ཤེས་ཆེན་པོ་ཡིན།། ཀུན་བྲལ་
ཉག་གཅིག་ཅི་མ་སྤངས།། བོན་ཉིད་ཡེ་ཤེས་ཆེན་པོ་ཡིན།། བོན་རྣམས་བདེ་ཆེན་
རང་རིག་པ། བོན་ཉིད་ཡེ་ཤེས་ཆེན་པོ་ཡིན།། བོན་ཉིད་ཇི་བཞིན་རྒྱན་གསལ་བ།།
བོན་ཉིད་ཡེ་ཤེས་ཆེན་པོ་ཡིན།། རང་ལ་ཀུན་རྫོགས་རོལ་ཤར་བ། བོན་ཉིད་ཡེ་
ཤེས་ཆེན་པོ་ཡིན།། ཞེས་སོ། །བཞི་པ་ལ་གཉིས་ཏེ། སྤྱི་དང་བྱེ་བྲག་ཏུ་བསྟན་པའོ།།
དང་པོ་ནི། རིག་པ་རང་གྲོལ་ཅེས་པ་དེ་གཞན་གྱི་རྐྱེན་ལ་མ་ལྟོས་པར་རང་གི་ངོ་བོ་
ཉིད་རང་གྲོལ་དུ་ཡོད་པ་ལ་རང་གྲོལ་གྱིས་སྒྲས་བསྟན་པ་ཙམ་ལས། དོན་ལ་བཅིངས་
པ་མེད་པའི་ཕྱིས་གྲོལ་བྱ་བ་མེད་དེ། ལྟ་བ་ཁྱུང་ཆེན་ལས། དེ་ཕྱིར་བཅིངས་པ་མེད་
པ་ཡི། གྲོལ་བ་བྱ་བ་ཅི་ཡང་མེད། བཅིངས་གྲོལ་ཡེ་ནས་དབྱེར་མེད་པ། ལྷུན་གྱིས་
རྫོགས་པའི་སངས་རྒྱས་སོ། །ཞེས་སོ། །དེའི་ཕྱིར་ན་འཁོར་བའི་བོན་གཟུང་འཛིན་
གཉིས་ཀྱིས་བསྡུས་པ་ཐམས་ཅད་ཀྱང་གདོད་མ་ནས་ཡོད་མ་མྱོང་བས་བཅིངས་
པ་མེད་ལ། མེད་མ་མྱོང་བས་གྲོལ་བ་མེད་ཅིང་། འཁྲུལ་ངོར་དངོས་པོ་ལྟར་སྣང་
བ་འདི་དག་ཀྱང་དངོས་མེད་ལས་མི་འདའ་སྟེ། ཆུ་འཁྱགས་པས་བཅིངས་པའམ་
ངོ་བོ་ཆུ་ལས་མི་འདའ་བ་བཞིན་ལ། ཆུའི་ངོ་བོ་ལ་བཅིངས་གྲོལ་གཉིས་སུ་མེད་
པ་ལྟར། སྣང་བའི་ངོ་བོ་ལ་བཅིངས་གྲོལ་གདོད་ནས་ཡོད་མ་མྱོང་བ་ཞིག་གོ །དེ་
ལྟར་མ་ཡིན་ན་སོལ་བ་བདར་ཡང་དཀར་པོར་མི་འགྲོ་བ་ལྟར། དང་པོ་ནས་བདེན་
གྲུབ་ཏུ་ཡོད་ན་ཕྱིས་བདེན་མེད་དུ་ཅིས་འགྱུར་ཏེ་མི་འགྱུར་ལ། ཉོན་མོངས་པ་
ལ་སོགས་པའང་སྤང་པས་མི་སྤངས། སྦྱང་པས་མི་འབྱུང་། བསྒྱུར་བས་མི་འགྱུར་
ཏེ། ཉོན་མོངས་པ་དེ་སེམས་ཀྱིས་སྤོང་ན་དེ་གཉིས་རྫས་གཅིག་པས་དག་པར་མི་
རུང་ལ། ཡེ་ཤེས་ཀྱིས་སྤོང་ན་སྤང་བྱ་དང་སྤོང་བྱེད་གཉིས་གཅིག་གིས་གཅིག་མ་
104



དབྱིངས་རིག་མཛོད། སྨད་ཆ།
མཐོང་བས་ལྷན་ཅིག་ཏུ་མི་འདུ་བའི་དངོས་འགལ་ལ་ཐ་སྙད་དེ་མི་རུང་ལ། དེ་
བཞིན་དུ་འདས་མ་འོངས་རྫས་འགལ་བས་ཕྱི་མས་སྔ་མའམ་སྔ་མས་ཕྱི་མ་སྤང་
པའང་མེད་དེ། གཅིག་ཡོད་དུས་ན་གཅིག་འགག་ལ། དུས་མཉམ་ན་སྔ་ཕྱི་འཆོལ་
བས་སྤང་བྱ་གཉེན་པོ་དང་། གཉེན་པོ་སྤང་བྱར་ཅིས་མི་འགྱུར་ཏེ། སེམས་རྒྱུན་
གཅིག་ལ་དུས་མཉམ་པའི་ཕྱིར་རོ། །དེ་སྐད་དུ་ཡེ་ཤེས་སྒྱུ་འཕྲུལ་ལས། ཉོན་མོངས་
བརྒྱད་ཁྲི་བཞི་སྟོང་ཡང་།། དོན་དམ་སྐྱེ་འགག་མེད་པས་ན།། དུག་གསུམ་སྤང་
བསྒྱུར་སྦྱང་དུ་མེད།། ཅེས་སོ། །འདིས་བོན་ཟད་དེ་ཕྱི་སྣང་བ་ནང་ལུས་ཆུ་ཟླ་ཙམ་
དུ་འབྱོངས་ནས་རིག་པ་ཀ་དག་ལ་ཐིམ་པའང་ད་ལྟའི་སྣང་ལུས་སེམས་གསུམ་
གདོད་མེད་པ་ནམ་མཁའ་ལྟ་བུའི་དོན་ལ་རིག་པ་ཉིད་གོམས་པས་བྱེད་ཀྱིས་གཞན་
གྱིས་མ་ཡིན་ནོ། །དེས་ན་རང་གྲོལ་ལས་འཕྲོས་པའི་གྲོལ་ལུགས་དགུ་ནི། ལུང་གི་
ཡང་ཞུན་ལས། རང་བྱུང་གི་རིག་པ་དེ་ངེས་མེད་དུ་འདུག་པས་ཕྱོགས་མེད་དུ་གྲོལ།
འཛིན་མེད་དུ་འདུག་པས་རང་ཤར་དུ་གྲོལ། སྐྱེ་མེད་དུ་འདུག་པས་ཆིག་ཆོད་དུ་
གྲོལ། དབྱེར་མེད་དུ་འདུག་པས་ཟང་ཐལ་དུ་གྲོལ། ལྷུན་གྲུབ་ཏུ་འདུག་པས་
གཉིས་མེད་དུ་གྲོལ། ཡེ་ཡིན་དུ་འདུག་པས་ཡེ་གྲོལ་དུ་གྲོལ། ཐོག་བབ་ཏུ་འདུག་
པས་ཅར་ཕོག་ཏུ་གྲོལ། གཏད་མེད་དུ་འདུག་པས་ཕྱོགས་བྲལ་དུ་གྲོལ། མ་སྤངས་
རང་ཤར་དུ་འདུག་པས་མ་བཙལ་ལྷུན་གྲུབ་ཏུགྲོལ་བའོ། །ཞེས་སོ།།
གཉིས་པ་ལ་གཉིས་ཏེ། ངོ་བོའི་གྲོལ་ལུགས་དང་གདངས་ཀྱི་གྲོལ་ལུགས་བྱེ་བྲག་
ཏུ་བཤད་པའོ། །དང་པོ་ལ་གཉིས་ཏེ། རང་གྲོལ་ཆེན་པོའི་དགོངས་པ་སྤྱིར་བསྟན་
པ། གྲོལ་ལུགས་བྱེ་བྲག་ཏུ་བཤད་པའོ། །དང་པོ་ལ་ལྔ་ལས། དང་པོ་གཞི་ཇི་
བཞིན་ལྷུན་གྲུབ་ཏུ་རང་གྲོལ་དུ་གནས་པས་ན། འཁོར་འདས་ཐམས་ཅད་ཅི་
བཞིན་ལྷུན་གྲུབ་ལ་མ་འདུས་པ་མེད་པས། གཞི་ཇི་བཞིན་ལྷུན་གྲུབ་ཏུ་རང་གྲོལ་
05



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བ་བཞིན་དུ། འཁོར་འདས་ཐམས་ཅད་རང་གྲོལ་བའི་འབྲས་བུ་བོན་གྱི་སྐུའི་ཀློང་
དུ་ཡེ་ནས་སངས་རྒྱས་པར་གནས་སོ། །གཉིས་པ་གཞི་ཡེ་ནས་རྩལ་མ་ངེས་པ་
རང་གྲོལ་དུ་གནས་པས་ན། སྣང་སྲིད་ཀྱི་བོན་ཐམས་ཅད་རྩལ་མ་ངེས་པར་མ་
འདུས་པ་མེད་པ་རང་གྲོལ་བས། སྣང་སྲིད་ཐམས་ཅད་ངེས་པ་མེད་པ་སྤྲུལ་སྐུའི་
ཀློང་དུ་ཡེ་ནས་སངས་རྒྱས་པའོ། །གསུམ་པ་གཞི་ཡེ་ནས་སྐྱེ་འགག་མེད་པ་རང་
གྲོལ་དུ་གནས་པའི་གནད་ཀྱིས། འཁོར་འདས་ཐམས་ཅད་སྐྱེ་འགག་མེད་པ་རང་
གྲོལ་བས་སྐྱེ་འགག་མེད་པ་ལོངས་སྤྱོད་རྫོགས་སྐུའི་ཀློང་དུ་སངས་རྒྱས་པའོ། །བཞི་
པ་གཞི་ཡེ་ནས་ཐོག་མཐའ་མེད་པ་རང་གྲོལ་དུ་གནས་པའི་གནད་ཀྱིས། འཁོར་
འདས་ཀྱི་བོན་ཐམས་ཅད་ཐོག་མཐའ་མེད་པ་རང་གྲོལ་བས་ཐོག་མཐའ་མེད་པ་
གཡུང་དྲུང་ལྟ་བུའི་སྐུའི་ཀློང་དུ་ཡེ་ནས་སངས་རྒྱས་པའོ། །ལྔ་པ་གཞི་ཡེ་ནས་སྐྱེ་
ཤི་མེད་པ་རང་གྲོལ་དུ་གནས་པས། འཁོར་འདས་ཐམས་ཅད་སྐྱེ་ཤི་མེད་པ་རང་
གྲོལ་བས། སྐྱེ་ཤི་མེད་པ་མངོན་པར་བྱང་ཆུབ་པའི་སྐུའི་ཀློང་དུ་ཡེ་ནས་སངས་རྒྱས་
པར་གནས་པའོ། །དེ་ལྟར་འཁོར་འདས་ཀྱི་བོན་ཐམས་ཅད་གཞི་སྐུ་ལྔ་ལྷུན་རྫོགས་
ཀྱི་ཀློང་དུ་མི་གནས་པ་མེད་པས་ཐམས་ཅད་ཡེ་ནས་སྐུ་ལྔ་ལྷུན་གྱིས་གྲུབ་པ་རང་
གྲོལ་བའི་ཀློང་དུ་སངས་རྒྱས་པར་གནས་
གཉིས་པ་གྲོལ་ལུགས་བྱེ་བྲག་ཏུ་བཤད་པ་ལ་ལྔ་སྟེ། ཡེ་གྲོལ། རང་གྲོལ། ཅེར་
གྲོལ། མཐའ་གྲོལ། གཅིག་གྲོལ་གྱི་དོན་བཤད་པའོ། །དང་པོ་ལ་བཞི་ལས། ཡེ་གྲོལ་ ་
གྱི་སྒྲ་བཤད་ནི། ཡེ་ནི་གང་ལའང་མ་ལྟོས་པའི་ནམ་མཁའ་ལྟ་བུའི་ངང་ལས་གྲོལ་
བ་འདི་ནས་བྱུང་ས་མེད་པའི་དོན་ཏོ། །གྲོལ་ནི་བཅིངས་པ་བཀྲོལ་བ་ལྟ་བུ་མ་ཡིན་
པ་རང་གི་ངོ་བོས་གྲོལ་བས་ལྟ་སྒོམ་ལ་སོགས་པའི་འབད་རྩོལ་ལས་འདས་པའི་དོན་
ཏོ། །མཚན་ཉིད་ནི། ཐོག་མ་མཐའ་མ་མེད་པ་རང་བྱུང་སྐྱེ་མེད་ཀྱི་ཀློང་ནས་གྲོལ་
1 06



དབྱིངས་རིག་མཛོད། སྨད་ཆ།
]ས་པས་རང་སར་རང་
ཟིན་པས་ད་བསྐྱུར་ནས་གྲོལ་རྒྱུ་མེད་པའི་རིག་པ་སྔ་འཁྲུལ་མ་མྱོང་ ད་འཁྲུལ་མི་
སྲིད། ད་ལྟར་འཁྲུལ་པ་མི་གནས་པ་གང་ཞིག་གྲོལ་བ་རང་བྱུང་དུ་ཡེ་ནས་ཡོད་པ་
སྟེ། པཎ་ཆེན་དྲན་པ་ནམ་མཁའི་འཕྲུལ་མཛོད་ལས། དོན་སྐྱེ་མེད་བདག་ཉིད་
ཐོག་མཐའ་མེད་པའི་ཀློང་དུ་ཡེ་ནས་གྲོལ་བའོ། །ཅེས་པས་སོ། །འཐད་པ་ནི།
རང་ངོ་སྤྲོས་པ་དང་བྲལ་བའི་འགྱུར་མེད་ལ་འབད་རྩོལ་གྱིས་བཅོས་སུ་མེད་པས་
ཡེ་གྲོལ་དུ་འཐད་དེ། ཏ་པི་ཧྲི་ཙས་གྱེར་སྤུངས་ལ་གདམས་པ་ལས། གནས་
ལུགས་ལ་བཅོས་པས་མི་འཆོས་པར་འདུག་གིས། ཆོས་སུ་ཁོ་ལ་འགྱུར་བར་མེད་
ཀྱིས། འགྱུར་བ་མེད་པ་རྒྱུད་ལ་སྦྱོར་དང་། ཞེས་སོ། །དེའི་ཐོག་ཏུ་གཞག་ལུགས་
ནི། ཡེ་གྲོལ་ཡིན་པས་ད་དེ་ནས་བསྐྱུར་ནས་གྲོལ་མི་དགོས་པས་རང་
གཞག་གིས་སྤྲོས་པ་ཐམས་ཅད་རང་དག་ལ་འགྲོ་བའོ། །གཉིས་པ་རང་གྲོལ་ལ་བཞི་
ལས། རང་གྲོལ་གྱི་སྒྲ་བཤད་ནི། རང་ནི་གཞན་དུ་སྣང་བ་མེད་པས་ཐམས་ཅད་
རང་ལ། གྲོལ་བ་གཞན་གྱིས་མ་བྱས་ལ་རང་གིས་རང་གྲོལ་བའང་མ་བྱས་པའི་
གྲོལ་བ་རང་ལ་གྲུབ་ཟིན་པའི་དོན་ཏོ། །མཚན་ཉིད་ནི། སྣང་གྲགས་ཀྱི་བོན་ཐམས་
ཅད་བྱུང་ཡང་རང་ལས་བྱུང་བས་གྲོལ་ཡང་བྱུང་ས་ཉིད་དུ་བྱུང་བ་མེད་པར་རང་
གྲོལ་བས། གྲོལ་བ་གཞན་གྱི་རྐྱེན་ལ་མི་ལྟོས་པ་སྟེ། ནམ་མཁའ་འཕྲུལ་མཛོད་
ལས། རང་གིས་གྲོལ་ཏེ་ཤེས་ཤིང་རྟོགས་པ་དང་། བསྒོམ་ཞིང་བསྒྲུབ་པ་ལ་རག་
མ་ལུས་པར་རང་གྲོལ་བའོ། །ཞེས་སོ། །འོ་ན་ལྟ་སྒོམ་ལ་སོགས་པའི་དགོས་པ་
གང་ཡིན། ཞེ་ན། རང་གྲོལ་གྱི་གནད་མ་རྟོགས་པ་རྣམས་ལ་ཡིད་དཔྱོད་ཀྱི་ལྟ་
སྒོམ་ལམ་བདེན་བསྟན་ནས་བློ་གོམས་པར་བྱས་པས་གདོད་རང་གྲོལ་གྱི་དགོངས་
པ་ཟབ་མོའི་དབྱིངས་མཇལ་ནས་ཡིད་དཔྱོད་རང་ལོག་གི་གཞི་ལ་གཏན་སྲིད་
ཟིན་པས་ཐབས་སུ་དམིགས་པ་སྟེ། གསེར་གྱི་རུས་སྦལ་ལས། ཉམས་དེ་མེད་ན་
107



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ངོ་བོ་ཉིད།། མ་བསྒོམ་དེ་ནི་མཐོང་མི་འགྱུར།། ཞེས་སོ། །འཐད་པ་ནི། ཐམས་
ཅད་གཞན་གྱིས་མ་ཡིན་པ་རང་གི་ངོ་བོས་གྲོལ་བས་འཐད་དེ། གལ་ཏེ་གཞན་གྱིས་
ཡིན་ན། སྣང་བ་དངོས་པོ་དང་། ཤེས་པ་དངོས་མེད་གཉིས་ཕན་ཚུན་རྫས་འགལ་
བས་གཅིག་གིས་གཅིག་གྲོལ་བ་མི་སྲིད་པས་མི་འཐད་པ་ཉིད་དོ། །རང་གྲོལ་གྱི་
ཐོག་ཏུ་གཞག་ལུགས་ནི་རང་གྲོལ་ཡིན་པས་འབད་རྩོལ་གྱི་ལྷད་མ་ཞུགས་པའི་
རང་ལུགས་སོ་མ་ངང་དྭངས་སུ་གཞུག་པ་སྟེ། མདོར་ན་གཉེན་པོ་མེད་པའི་རང་
བྱུང་ལ་བློའི་སྒྲིབ་བྱེད་ཀྱིས་མ་གོས་པར་བྱའོ། །གསུམ་པ་ཅེར་གྲོལ་ལ་བཞི་ལས།
སྒྲ་བཤད་ནི། ཅེར་ནི་རྟོག་བྲལ་གྱི་རིག་པ་རྗེན་ལ་བུད་པའི་མཐོང་བ་མ་འགགས་
པའི་དོན་ཏོ། །གྲོལ་ནི་མཐོང་ས་དེ་ཉིད་དུ་མཐོང་བ་རང་ཡལ་དུ་གསལ་སངས་བྱེད་
པའི་དོན་ཏོ། །མཚན་ཉིད་ནི། གང་ཤར་ཤར་ས་དེ་ཉིད་དུ་རྟོག་དཔྱོད་མ་ཁོམ་
པ་གཏད་མེད་ཕྱལ་སངས་སུ་སྟོང་ཡལ་ཡལ་རྗེན་སལ་སལ་
་སལ་སལ་དུ་གནས་ས་འགྲོ་ས་མ་
རྙེད་པའི་རིག་པ་རྗེན་ལ་བུད་ནས་འདུག་པ་སྟེ། འཕྲུལ་མཛོད་ལས། རིག་པ་
གྲུབ་མཐའ་དང་ཤེས་བྱ་གང་ལའང་ཐོགས་པ་མེད་པས་ན། ཐོག་བབས་སུ་ཤར་
བས་ཅར་ཕོག་ཏུ་གྲོལ་བའོ། །ཞེས་སོ། །འཐད་པ་ནི། གཏད་མེད་ཡིན་པས་རེར་
གྲོལ་འཐད་དེ། རྟེན་ས་མ་རྙེད་པས་སྣང་ཙམ་འགྱུས་ཙམ་ནས་རང་ཡལ་ལ་སོང་
བོས་འཐད་པའོ། །དེའི་སྟེང་དུ་གཞག་ལུགས་ནི་གང་དུའང་མ་དམིགས་པའི་ཐལ་
བྱུང་གི་རིག་པ་ཁ་ཡན་དུ་གཏོང་ཞིང་འཛིན་མེད་དུ་ཅེར་བཞག་པ་སྟེ། ལུང་དྲུག་
པར། ཤེས་པ་སེམས་ཀྱི་གླང་པོ་ཡན་དུ་ཆུག །རང་ཡན་ཁོ་ན་དེ་ལས་བསྡུ་ས་ག་ན་
ཡོད། མ་བསྡུས་པ་ཉིད་ཕུལ་ཏེ་རྫོགས་ཆེན་བླ། ཞེས་སོ། །བཞི་པ་མཐའ་གྲོལ་ལ་བཞི་
ལས། སྒྲ་བཤད་ནི། མཐའ་ནི་རྟག་ཆད་ལ་སོགས་པ་ལས་གྲོལ་ནི་གཅིག་ཏུ་མི་གནས་
ཤིང་གཉིས་སུ་མི་འབྱེད་པའི་དོན་ཏོ། །མཚན་ཉིད་ནི། ཡོད་མེད་སྣང་སྟོང་ལ་སོགས་
08



དབྱིངས་རིག་མཛོད། སྨད་ཆ།
པའི་མཐའ་གང་ཡང་མ་སྤངས་ལ་མི་གནས་པ་རང་གྲོལ་བ་སྟེ། སྔ་མ་ལས། མཐའ་
གང་ཡང་མ་སྤངས་ལ་རང་གྲོལ་བའོ། །ཞེས་དང་། རྒྱུད་བུ་ཆུང་ལས། མཐའ་བྲལ་
དབུ་མའི་དོན་མ་མཐོང་། མཐའ་བཞི་བསལ་བའི་དགོངས་པའོ། །ཞེས་སོ། །འཐད་
པ་ནི། གང་ལའང་མི་ལྟོས་པ་རང་གི་ངོ་བོས་བྱས་པས་
པས་འཐད་དེ། སྤྱི་གཅོད་ལས།
གཞི་དང་རྩ་བ་མེད་པ་ཡིས།། རག་ནི་གར་ཡང་ལུས་མ་མྱོང་། ཞེས་སོ། །མཐའ་གྲོལ་
གྱི་སྟེང་དུ་གཞག་ལུགས་ནི། མཐའ་བྲལ་ཡིན་པས་གང་དུའང་མི་གནས་པའི་ཤེས་
པ་གང་ལའང་རྟེན་མི་འཆའ་བར་གཞག་ས་གཞག་མཁན་གྱི་རྩིས་གདབ་ལས་
འདས་པའི་དོན་ལ་མ་བཞག་མེད་པའོ། །ལྔ་པ་གཅིག་གྲོལ་ལ་བཞི་ལས། སྒྲ་
བཤད་ནི། གཅིག་ནི་ཟླ་མེད་པའི་རིག་པ་རང་བྱུང་ལ་གཉིས་སུ་སྣང་བ་མེད་པའི་
དོན་ཏོ། །གྲོལ་ནི་གཅིག་ཤེས་པས་ཀུན་གྲོལ་བས་གཅིག་ནས་གཅིག་ཏུ་གྲོལ་བ་བྱ་
མི་དགོས་པའི་དོན་ཏོ། །མཚན་ཉིད་ནི། འཁོར་འདས་ཀྱི་བོན་ཐམས་ཅད་རི་
པ་ལས་མ་འདས་པས་རིག་པ་ཉིད་ཡེ་ནས་གྲོལ་ཟིན་པས་འཁོར་འདས་ཐམས་ཅད་
དེའི་ངང་དུ་གྲོལ་ཟིན་པ་སྟེ། ནམ་མཁའ་འཕྲུལ་མཛོད་ལས། འཁོར་འདས་ཡེ་
ནས་རིག་པ་དངོས་ཡིན་པས་ཆིག་ཆོད་དུ་གྲོལ་བའོ། །ཞེས་སོ། །དཔེར་ན་ཚྭ་ཐམས་
ཅད་རོ་གཅིག་ཡིན་པ་དང་། ཤིང་ཐམས་ཅད་མེའི་རྒྱུ་གཅིག་ཡིན་པ་ལྟ་བུའོ། །
འཐད་པ་ནི། རིག་པ་ཉིད་འཁོར་མ་མྱོང་བའི་དོན་ལ་འབྱོངས་པས་འཁོར་བ་རང་
ས་ན་དག་པ་དང་། འཁྲུལ་མེད་ལ་གོམས་པས་འཁྲུལ་པའི་རྒྱུན་ཆད་པ་གཅིག་ཤེས་
པས་བྱས་པས་ན་དུ་མ་གཅིག་ལ་གཅིག་གྲོལ་བས་དུ་མའི་ཐ་སྙད་དག་ནས་ཀུན་གྲོལ་
བས་འཐད་དེ། རྫོགས་ཆེན་སྡེ་བཅུ་ལས། གཅིག་ལ་ཀུན་རྫོགས་ཐ་སྙད་རྣམ་པ་
དག །ཅེས་སོ། །དེའང་གྲོལ་ལུགས་ལྔ་པོའང་གཅིག་གྲོལ་བས་གཏན་ལ་ཕེབས་པ་
སྟེ། ཅི་ལྟར་ན། མཉམ་པ་ཉིད་ཀྱི་རྒྱུད་ལས། གཅིག་གྲོལ་བས་ཀུན་གྲོལ། ཀུན་
09



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ནས་གྲོལ། ཀུན་ཏུ་གྲོལ། ཀུན་ལས་གྲོལ་བའོ། །ཞེས་སོ། །དེའི་ཐོག་ཏུ་བཞག་
ལུགས་ནི། སྤང་བླངས་བསལ་བཞག་མེད་པའི་དོན་ལ་འདི་བཞག་མེད་པའི་
རང་གཞག་གོ །
དོན་གཉིས་པ་གདངས་ཀྱི་གྲོལ་ལུགས་ནི། འོ་ན་རིག་པ་ཉིད་ལས་གཞན་
པའི་བོན་མེད་ཅིང་འཁོར་འདས་གང་ཡང་གདོད་ནས་ཡོད་མ་མྱོང་བ་ནམ་
མཁའ་ལྟ་བུ་ཡིན་ན། སྣང་གྲགས་ཀྱི་བོན་ཝལ་ལེ་ཀྱུག་གེ་མ་འགགས་པ་ཤར་ནས་
འདུག་པ་ཅི་ལ་ཤར། གང་ལ་གནས། གང་དུ་གྲོལ་ཞེ་ན། དེ་ལ་ལྔ་སྟེ། པཎ་ཆེན་
དྲན་པ་ནམ་མཁའི་འཕྲུལ་མཛོད་ཀྱི་དགོངས་ཕྱོགས་འདིར་འདོམས་པ་ལས། དང་
པོ་དབྱིངས་ཤར་དབྱིངས་གྲོལ་དུ་བསྟན་པ་ནི། དང་པོ་ཤར་ས་མེད་པའི་དབྱིངས་
ལས་ཤར་བ་མེད་པ་རང་ཤར། བར་དུ་གནས་ས་མེད་པའི་དབྱིངས་ལ་གནས་
མཁན་མེད་པ་རང་གནས། མཐའ་མར་གྲོལ་ས་མེད་པའི་དབྱིངས་ལ་གྲོལ་རྒྱུ་
མེད་པ་རང་གྲོལ་བའོ། །དེའང་ཤར་ལུགས་གསུམ་དུ་བྱུང་སྟེ། མ་དག་པ་ལྟར་
ཤར་བ་རིགས་དྲུག་དང་མུ་སྟེགས་པ་དང་། དག་པ་ལྟར་ཤར་བ་ཐེག་པ་བརྒྱད་
དང༌། དག་མ་དག་གི་རིས་སུ་ཆོད་པ་མེད་པའི་རྫོགས་ཆེན་པ་ལ་ཤར་བ་དང་
གསུམ་དུ་བྱུང་ཡང་། ཤར་ལུགས་ལ་དེ་ལྟར་ཤར་བ་མེད་ཀྱང་གདངས་ཀྱི་སྣང་
ལུགས་ལ་དེ་ལྟར་སྣང་ནའང་དོན་ལ་རིས་སུ་ཆོད་པ་མེད་པ་ལ། རང་གི་ངོ་བོ་ཉིད་
གྲོལ་བ་སྟེ། སྤྱི་གཅོད་ལས། ཤར་བ་ཐམས་ཅད་རང་ཤར་རོ། །གྲོལ་བ་ཐམས་
ཅད་རང་གྲོལ་ལོ། །ཞེས་སོ། །ཤར་ལུགས་ཀྱི་དུས་ན་དེ་ལྟར་ཤར་ཡང་གནས་
ལུགས་ཀྱི་དུས་ན་དག་མ་དག་ཡང་དག་གསུམ་ཀས་རང་རང་གི་གདངས་ལ་ལོངས་
སྤྱོད་བཞིན་དུ་དོན་དམ་པར་གཞི་མ་གྲུབ་པས་བཟང་ངན་ནམ་མཐོ་དམན་དུ་
གནས་པ་གང་ཡང་མེད་དེ། སྒྲོན་མ་དྲུག་པར། དབྱིངས་ཆེན་གཅིག་ན་ཐམས་
Y 10



དབྱིངས་རིག་མཛོད། སྨད་ཆ།
ཅད་གནས། མཉམ་པའི་དབྱིངས་ལ་མཐོ་དམན་མེད།། ཅེས་སོ། །དཔེར་ན་རྨི་
ལམ་གྱི་འདོད་ཡོན་ལ་རྨི་ལམ་གྱི་ཤེས་པས་ལོངས་སྤྱོད་དུ་ཡོད་ཀྱང་དོན་ལ་གྲུབ་
པ་མེད་པ་ལྟ་བུ་སྟེ། ལུང་དྲུག་པར། བོན་རྣམས་ཐམས་ཅད་རྨི་ལམ་འདྲ། གཉིད་
ལོག་རྨི་ལམ་དུས་ན་ཡང་། དངོས་པོ་འདི་ལས་གཞན་པ་མེད། གཉིད་ལོག་དུས་
ན་བདེ་སྡུག་ཀྱང་། སད་པའི་དུས་ན་མིང་ཡང་མེད།། དངོས་གཞི་སེམས་ནི་གཉིད་
ལོག་འདྲ།། རྟོགས་པའི་དུས་ན་མངོན་སངས་རྒྱས།། ཞེས་སོ། །དེ་ལྟར་གནས་
མཁན་མེད་པས་གྲོལ་རྒྱུ་མ་གྲུབ་པས་གྲོལ་མ་གྲོལ་གཉིས་སུ་མེད་པ་ཡེ་ནས་རང་
གྲོལ་དུ་གནས་པ་ནི། ཕྱོགས་བཅུའི་བདེ་གཤེགས་ལྟ་སྒོམ་འདུས་པའི་རྒྱུད་ལས།
མ་གྲུབ་མ་འགག་ཡེ་ནས་གྲོལ།། རྣམ་དག་རང་གྲོལ་ལམ་ཆེན་པོ། ཞེས་སོ། །གཉིས་
པ་སྣང་བ་ཐོག་བབ་ཏུ་གྲོལ་བ་ནི། བོན་ཉིད་སྐྱེ་བ་མེད་པའི་ཀློང་ནས་བོན་ཉིད་
ཀྱི་མཐོང་བརྡོལ་བ་ཅེས་བྱ་སྟེ། བོན་ཅན་མཚན་མའི་སྣང་བ་ཐོག་བབས་སུ་ཤར་
བ་བོན་ཉིད་དུ་ཅར་ཕོག་ཏུ་གྲོལ་བས་དངོས་གཞི་མེད། བོན་ཉིད་ཤུགས་འབྱུང་
དུ་གྲོལ་ནས་རང་བཞིན་མེད། བོན་ཅན་དང་བོན་ཉིད་གཉིས་སུ་ཡེ་ནས་མེད་
པས་དབྱེར་མེད་དུ་གྲོལ་བའོ། །འོ་ན་བོན་ཉིད་དངོས་མེད་དང་བོན་ཅན་དངོས་
པོ་གཉིས་སུ་སྣང་བ་འདི་ཅི་ཡིན། ཞེ་ན། བློའི་མཐོང་སྣང་ཡིན་ལ་བློའི་རྣམ་པ་
ལ། བདེན་པར་གྲུབ་པ་མེད་པའི་ཚུལ་ནི། སེང་གེ་སྒྲ་བསྒྲགས་ལས། གཉིས་སུ་སྣ་
ང་ཡང་གཅིག་ཉིད་ཡིན།། གཅིག་ལས་དེ་ལ་ག་ན་ཡོད།། དེ་བཞིན་ཐམས་ཅད་
གཅིག་གི་ངང་།། གཉིས་སུ་ལྟ་བའི་ཐེག་དམན་རྣམས།། འབྲས་བུ་འཐོབ་པ་ངས་
མ་བཤད།། ང་ཡིས་གཉིས་སུ་མ་བསྟན་ཏེ། ཁྱོད་ཀྱི་ བློ་ལ་གཉིས་སྣང་བ།། དེ་ནི་
བློ་ཡི་རྣམ་པར་ཡིན། བློ་དེ་བདེན་པར་ཁྱོས་མ་འཛིན།། གྱི་ལིང་མིག་ལ་ཉིན་མཚན་
མེད།། ང་ལ་ཡེ་ནས་གཉིས་སུ་མེད།། ཅེས་སོ། །དེས་བས་ན་རྫོགས་པ་ཆེན་པོ་ལྟ་
1】



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཅི་ཐུན་མོང་གི་ཐེག་པ་ལས་ཀྱང་བདེན་དངོས་མི་འདོད་པའི་ཚུལ། བྱམས་མ་འབུམ་
ལྔ་ལས། མེད་ལ་ཡོད་པར་མཐོང་བའི་བློ།། རང་ལ་རང་བཞིན་སྣང་བར་འཆར།།
དཔེར་ན་གཟུགས་བརྙན་ལྟ་བུའོ། །ཞེས་སོ། །གསུམ་པ་དུས་གསུམ་མཉམ་པ་
ཉིད་དུ་ཡེ་ནས་སངས་རྒྱས་པར་གྲོལ་བའི་ཚུལ་ནི། འདས་པ་བོན་ཉིད་སྐྱེ་བ་མེད་
པའི་ཀློང་དུ་སྔ་ཕྱི་ཐོག་མཐའ་མེད་པར་གྲོལ་བས་ལྡོག་མི་སྲིད་ལ། དབྱིངས་སུ་
གྲོལ་བའི་མི་སྐྱེ་བ་རྒྱུན་མི་ཆད་པ་རང་གྲོལ་བ་འདས་པའི་སངས་རྒྱས། མ་འོངས་
པ་མ་ངེས་པའི་ཀློང་ནས་སྔ་ཕྱི་ཐོག་མཐའ་མེད་པར་འཆར་བས་འགག་མི་སྲིད་ལ།
དབྱིངས་ནས་འབྱུང་བའི་མི་འགག་པ་རྒྱུན་མི་ཆད་པ་རང་གྲོལ་བ་མ་འོངས་པའི་
སངས་རྒྱས་ད་ལྟ་བ་ཅི་ལྟ་བ་བཞིན་དུ་རང་ཤར་བའི་ངང་ལ་སྔ་ཕྱི་ཐོག་མཐའ་
མེད་པར་གནས་པ་ལ་སྐྱེ་འགག་གཉིས་སུ་ཡོད་མི་སྲིད་ལ། དབྱིངས་ན་གནས་
པའི་སྐྱེ་འགག་མེད་ཅིང་འཇུག་ལྡོག་མེད་པ་རྒྱུན་མི་ཆད་པ་རང་གྲོལ་བ་ད་ལྟའི་
སངས་རྒྱས་ཡིན་ནོ། །བཞི་པ་སྐུ་གསུམ་དབྱེར་མེད་དུ་གྲོལ་བའི་ཚུལ་ནི། འདས་
པ་བོན་ཉིད་སྐྱེ་བ་མེད་པའི་ཀློང་དུ་སྔ་ཕྱི་ཐོག་མཐའ་མེད་པར་གྲོལ་བ་བོན་གྱི་སྐུ་
རུ་གྲོལ་བ་དང་། མ་འོངས་པ་མ་ངེས་པའི་ཀློང་ནས་སྔ་ཕྱི་ཐོག་མཐའ་མེད་པར་
ཤར་བ་སྤྲུལ་པའི་སྐུ་རུ་གྲོལ་བ་དང་
། ད་ལྟ་བ་ཅི་ལྟ་བཞིན་དུ་རང་ཤར་ཅིང་ལྷུན་
གྱིས་གྲུབ་པའི་ཀློང་ན་སྔ་ཕྱི་ཐོག་མཐའ་མེད་པར་གནས་པ་ལོངས་སྤྱོད་རྫོགས་
པའི་སྐུ་རུ་གྲོལ་བ་སྟེ། སྐུ་གསུམ་རང་ལ་གནས་པའི་ཚུལ་ནི། དབྱེར་མེད་ཡེ་ཤེས་
གསལ་བའི་ལུང་ལས། བོན་ཉིད་ནམ་མཁའ་ལྟ་བུ་ལ། མཁས་པའི་ལྷུག་པར་ད་
པར་དཔྱོད་
བྱས་ན། དོན་དང་འབྲས་བུ་རང་ལས་འབྱུང་། སྐུ་གསུམ་མ་སྤང་རང་ལ་གན་
འདས་པ་སྐྱེ་མེད་བོན་གྱི་སྐུ།། མ་འོངས་དབྱིངས་ཤར་སྤྲུལ་པའི་སྐུ།། ད་ལྟ་གནས་
པ་ལོངས་སྐུར་བསྟན།། གཞན་མིན་ད་ལྟའི་ཤེས་པ་ཡིན།། ཞེས་སོ། །ལྔ་པ་རྟག་
32



དབྱིངས་རིག་མཛོད། སྨད་ཆ།
ཆད་ཀྱི་མཐའ་ལ་མི་གནས་པའི་ཚུལ་དུ་གྲོལ་བ་ནི། འདས་པ་བོན་ཉིད་སྐྱེ་བ་
མེད་པའི་ཀློང་དུ་སྔ་ཕྱི་ཐོག་མཐའ་མེད་པར་གྲོལ་བ་དབྱིངས་སུ་གྲོལ་བས། རྟག་
པ་ཐེར་ཟུག་ཏུ་མི་གནས་པས་རྟག་པའི་མཐའ་བསལ་བ་དང་། མ་འོངས་པ་མ་
ངེས་པའི་ཀློང་ནས་སྔ་ཕྱི་ཐོག་མཐའ་མེད་པ་རང་ཤར་བ་ནི། དབྱིངས་ནས་མ་
འགག་པར་ཤར་བས་ཆད་པའི་མཐའ་བསལ་བ་དང་། ད་ལྟ་བ་ཇི་ལྟ་བ་བཞིན་དུ་
ལྷུན་གྱིས་གྲུབ་པའི་ཀློང་ན་སྔ་ཕྱི་ཐོག་མཐའ་མེད་པ་གནས་པ་ལ་གཉིས་སུ་མེད་པས།
རྟག་ཆད་གཉིས་ཀྱི་མཐའ་ལ་མི་གནས་པར་གྲོལ་བ་སྟེ། སྔ་མ་ལས། རྟག་ཆད་མེད་
པའི་བོན་སྐུ་ནི། ཐོག་མཐའ་མེད་པར་རང་གིས་གྲོལག། དུས་མཐའ་མེད་པར་ངང་
གིས་རྟོགས།། ཅི་བཞིན་ལྷུན་གྲུབ་ངང་གིས་གསལ།། རྗེས་འཇུག་ངང་གིས་གནས་
པར་བྱོས།། ཞེས་སོ།།
དོན་གཉིས་པ་དེ་ལས་འཕྲོས་པའི་གནད་རྣམ་པ་བཞི་བཞིས་སྲིད་པའི་མཚངས་
བཙལ་བ་ལ་གསུམ་སྟེ། གནད་བཀྲོལ་བ། འགག་བསྡམ་པ། ཆིངས་སུ་བཅིང་པའོ།།
དང་པོ་ལ་གཉིས་ཏེ། མདོར་བསྟན་པ། །རྒྱས་པར་བཤད་པའོ། །དང་པོ་ལ་བསྡམ་
ཚིག་ནི། ནམ་མཁའ་འཕྲུལ་མཛོད་ལས། ཤེས་བྱ་བཅུ་དྲུག་སྐོར་གྱི་དོན།། ཞེས།
གནས་ལུགས། ཤར་ལུགས། ཡིན་ལུགས། གྲོལ་ལུགས་དང་བཞི་ལས་འཕྲོས་པའི་
ལྟ་སྒོམ་སྤྱོད་འབྲས་བཞིའི་གནད་བཞི་བཞི་བཅུ་དྲུག་ཡོད་པ་ལས། དང་པོ་གནས་
ལུགས་ལས་འཕྲོས་པའི་ལྟ་སྒོམ་སྤྱོད་འབྲས་བཞིའི་གནད་ནི། ཡང་དེ་ཉིད་ལས།
གཞི་ཅི་བཞིན་ཉིད་ཀུན་གྱི་དངོས་གཞི་པ་ལ་མཐའ་གང་ཡང་མ་སྤངས་བའི་ལྟ་བ་
བསྟན་པ་དང་། དེ་ལས་རྒྱ་ཆད་ཕྱོགས་ལྷུང་མེད་པའི་སྒོམ་པ་འབྱུང་བ་དང་
། དེ་
ལས་མཐའ་བཞི་མ་འགགས་ལ་ཞེན་པ་མེད་པའི་སྤྱོད་པ་འབྱུང་བ་དང་། དེ་ལས་
འགྱུར་གང་དུའང་མི་འགྱུར་ལ་གྲུབ་གང་ལྟར་ཡང་ལྷུན་གྱིས་ཅི་བཞིན་ཉིད་དུ་
13



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གྲུབ་པའི་འབྲས་བུ་འབྱུང་བའོ། །ཞེས་སོ། །གཉིས་པ་མན་ངག་གིས་རྒྱས་པར་
བཤད་པ་ལ་ལྟ་སྒོམ་སྤྱོད་འབྲས་བཞིའི་གནད་དང་། ཞར་ལ་གཏན་ཚིགས་དང་
ལྔ་ལས། དང་པོ་ལྟ་བ་ལ་ལུང་མན་ངག་རིགས་པ་གསུམ་ལས། དང་པོ་ནི། རང་
བྱུང་གི་ཡེ་ཤེས་དེ་ཉིད་འཁོར་འདས་ཐམས་ཅད་ཀྱི་དངོས་གཞིའམ་རྩ་བ་བསྟན་པ་
ནི། ནམ་མཁའ་དབྱིངས་ཡངས་རྒྱུད་ཀྱི་ལེའུ་དགུ་པར། ཀུན་གྱི་དངོས་གཞི་ཤར་
བ་ཡི། རིག་པ་བྱང་ཆུབ་སེམས་ཉིད་ནི།། རྒྱུ་རྐྱེན་ཡེ་བྲལ་རྣམ་པར་དག །ཁ་དོག་
དབྱིབས་བྲལ་སྒྲོ་སྐུར་འདས། ཀུན་ཏུ་སྣང་ལ་དེར་མི་གནས། ཀུན་བྲལ་ཉག་གཅིག་
ཅི་མ་སྤངས།། ཀུན་སྤྱངས་ལྷུན་རྫོགས་དངོས་གཞིར་ཤར།། བོན་དངོས་ཐམས་
ཅད་གཞི་བོ་འདི།། བྱང་ཆུབ་སེམས་ཀྱིས་ཀུན་བྱས་ཕྱིར། དངོས་པོ་མ་གྲུབ་ཀུན་
གཞིར་ཤར།། ཞེས་བོན་ཐམས་ཅད་རང་བྱུང་ཡེ་ཤེས་ཀྱི་ངང་ལས་གཡོས་པ་
མེད་པས་ན་གང་ཡང་མ་སྤངས་ལ། གང་ཤར་གང་སྣང་ལ་རང་བཞིན་མ་གྲུབ་
པས་ཀུན་སྤངས་ཏེ། ཐམས་ཅད་རང་བྱུང་ཡེ་ཤེས་ཀྱིས་བྱས་ཕྱིར་དངོས་པོར་
གྲུབ་པ་གང་ཡང་མེད་དེ། དངོས་མེད་ལས་བྱུང་བ་དེ་དངོས་མེད་ཡིན་པ་བོན་
ཉིད་དེ། དངོས་མེད་ལས་དངོས་པོ་ཅན་འབྱུང་མི་སྲིད་པའི་ཕྱིར་རོ། །གཉིས་པ་
དམ་བཅའ་དང་གཏན་ཚིགས་གཉིས་ལས། རང་བཞིན་རྫོགས་པ་ཆེན་པོའི་ལྟ་
བའི་དངོས་གཞི་རིག་པ་ཡིན་ལ། བོན་ཐམས་ཅད་རིག་པའི་དབྱིངས་ལས་མི་
འདའ་ཕྱིར་སྣང་སྲིད་ཀུན་ལྟ་བའི་དངོས་གཞིར་དམ་བཅའ་འོ། །གཏན་ཚིགས་
རྫོགས་པ་ཆེན་པོ་ལ་གང་ཡང་སྤང་དུ་མེད་དེ་ཐམས་ཅད་རང་ལས་གཞན་ནས་
སྣང་བ་ཅུང་ཟད་ཀྱང་མེད་པའི་ཕྱིར་རོ། །འོ་ན་ཐ་མལ་བ་དང་ཁྱད་མེད་པར་
ཐལ། མཚན་མའི་སྣང་བ་དང་བཅས་པ་གང་ཞིག་ལྟ་བའི་དངོས་གཞི་ཡིན་
པས་སོ། །ཞེ་ན། སྣང་གྲགས་ཀྱི་བོན་ཐམས་ཅད་རང་བྱུང་གི་ཡེ་ཤེས་སྐྱོན་



དབྱིངས་རིག་མཛོད། སྨད་ཆ།
མེད་འབའ་ཞིག་ཡིན་ཏེ། དེ་དག་གང་ལའང་གདོད་ནས་དངོས་པོ་ཡོད་མ་མྱོང་
བས་ན། དམ་བཅའ་ཡང་བོན་ཉིད་ཀྱི་དམ་བཅའ། གཏན་ཚིགས་ཀྱང་བོན་
ཉིད་ཀྱི་གཏན་ཚིགས་ཡིན་ཏེ། བོན་ཉིད་ཀྱི་རིག་པས་བརྟགས་ན་བོན་ཅན་མཚན་
མ་བྱ་བ་ཏིལ་འབྲུ་ཙམ་ཡང་བཙལ་ཀྱང་མ་རྙེད་པས་དམ་བཅའ་དང་གཏན་ཚིགས་
ཤེས་བྱ་ཆིག་ཆོད་ཡིན་ནོ། །གསུམ་པ་ལ་དངོས་དང་དྲི་བ་དགོད་པ་གཉིས་ལས།
དང་པོ་ནི། རང་བྱུང་གི་ཡེ་ཤེས་དེ་ཉིད་མ་དག་པ་འཁོར་བ་རིགས་དྲུག་གི་སྡུག་
བསྔལ་དང་། ཉོན་མོངས་པ་ཐམས་ཅད་དང་། མུ་སྟེགས་རྟག་ཆད་དུ་ལྟ་བ་ཀུན་
གྱི་དངོས་གཞི་ཡིན་ལ། དེའི་དུས་ན་དེ་མ་ཡིན་པ་གཞན་གྱི་དངོས་གཞི་ཡང་ཡིན་
ཏེ། དག་པ་ཐེག་པ་དགུ་མྱང་འདས་ཀྱི་ཡོན་ཏན་མ་ལུས་པ་ཐམས་ཅད་ཀྱི་དངོས་
གཞི་ཡིན་ནོ། །ཡིན་པ་དང་དེ་མ་ཡིན་པ་གཉིས་ཀའི་དངོས་གཞི་ཡང་ཡིན་ཏེ།
འཁོར་བ་ལ་ཡིན་པ་དེ་མྱང་འདས་ལ་མིན་ལ། མྱང་འདས་ལ་ཡིན་པ་དེ་འཁོར་བ་
ལ་མིན་པ་དེ་གཉིས་ཀའི་དངོས་གཞི་ཡིན་ཏེ། རིག་པའི་རྩལ་ལ་འཁོར་འདས་གཉིས་
ཀྱི་ཐ་སྙད་དེ་མི་འགལ་བའི་ཕྱིར་རོ། །གཉིས་མེད་ཀྱི་དངོས་གཞི་ཡང་ཡིན་ཏེ། རྩལ་
གྱི་སྣང་ལུགས་ལ་དེ་ལྟར་སྣང་ནའང་རིག་པ་ཉིད་ལ་འཁོར་འདས་གཉིས་སུ་
དབྱེར་མེད་པས་སོ། །འཁོར་འདས་གཉིས་ཀྱི་ཁྱད་པ་དེ་གཟུང་འཛིན་དག་མ་
དག་གིས་བྱེད་དོ། །དེ་ལྟར་རིག་པའི་རྩལ་ལས་རིགས་དྲུག་ལ་མཐོང་སྣང་དྲུག །
མུ་སྟེགས་རྟག་ཆད་གཉིས། ཐེག་པ་དགུ་ལ་མཐོང་སྣང་དགུར་བྱུང་ནའང་། རང་
བྱུང་གི་ཡེ་ཤེས་སྤུ་མ་བརྗེས་མདོག་མ་འགྱུར། དེ་དག་གང་གི་ཕྱོགས་སུའང་མ་ལྷུང་།
རང་རང་གི་མཐོང་སྣང་རྨི་ལམ་ལྟ་བུ་དེས་ཀྱང་ཕན་གནོད་གང་ཡང་མ་བྱས་པ་
རང་ས་ན་མཉམ་པ་ཉིད་དུ་ཡེ་གྲོལ་དག་པ་ཆེན་པོ་ལས་མ་གཡོས་པ་ནི། མུ་མེད་
བརྡལ་པའི་རྒྱུད་ལས། དེ་ལྟར་མཐོང་ལུགས་སོ་སོ་ཡང་། ཀུན་བཟང་ཐུགས་ལས་
15



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མ་འདས་སོ། །ཞེས་དང་། རིག་པ་ལྷུན་རྫོགས་ཀྱི་རྒྱུད་ལས། འཁོར་བ་མྱ་ངན་འདས་
པ་ཀུན།། སྙིང་པོ་ལྷུན་གྲུབ་རང་ཉིད་དེ།། དེ་ཉིད་རང་སྣང་དག་འཁྲུལ་ཀྱང་།།
ཉིད་ལས་གཡོས་པ་རྡུལ་ཙམ་མེད།། ཅེས་སོ། །དེ་ལྟར་ཤེས་བྱ་ཐམས་ཅད་ལ་བསྐོར་
དུ་བཏུབ་པས་ན། རིག་པ་དེ་ཉིད་བོན་ཉིད་ཕྱོགས་མེད་ཀྱི་རིག་པ་མཁའ་ལ་མདུང་
བསྐོར་བ་ཟེར་བ་ཡིན་ནོ། །དེ་ལྟ་བུའི་ལྟ་བ་ལ་མཚན་གསོལ་ན། བོན་ཐམས་ཅད་
སླར་གྲོལ་བར་བྱ་མི་དགོས་པ་ཡེ་ནས་གྲོལ་ཟིན་པས་ན། ཡེ་གྲོལ་ཆེན་པོ་ལྟ་བའི་
ཀློང་ཞེས་བྱའོ། །མདོར་ན་གང་ཤར་གང་སྣང་ནའང་རིག་པའི་དབྱིངས་ལས་
མི་འདའ་བས་རང་ལས་རང་ཤར་རང་སྣང་བ་ཡིན་པས་ཕན་གནོད་མེད་དོ། །
འོ་ན་དེ་གདམས་ངག་གམ་ཉམས་ལེན་དུ་ཅང་འགྲོའམ་ཟེར་ན། ཤིན་ཏུ་གདམས་
ངག་ཆེ་བ་ཡིན་ཏེ། ཐ་མལ་པའི་སྣང་བ། ཐེག་པའི་ཕྱོགས་ཞེན། ཉམས་མྱོང་གི་རོ་
ལ་ཆགས་པ། རེ་དོགས་ཀྱིས་བཅིངས་པ་ཐམས་ཅད་ལས་ཕྱོགས་མེད་གཏད་མེད་
ཀྱི་ལྟ་བ་འདིས་གྲོལ་བ་ཡིན་ཏེ། ལྟ་བ་བཞག་ས་མི་ཚོལ་བས་གཤིས་ལས་གྲོལ། གོ་
བ་འཛིན་པ་མེད་པས་གཉེན་པོ་ལས་གྲོལ། ཉམས་སུ་བླང་རྒྱུ་མེད་པས་
ས་སྒོམ་པ་
ལས་གྲོལ། འཛིན་པ་མཐའ་དག་རང་གྲོལ་བས་འཁྲུལ་པ་ཐམས་ཅད་རང་སར་
ཞིག་སྟེ་འཁྲུལ་ཞིག་པ་བྱ་བ་དེ་འབྱུང་བ་ཡིན་ལ། གཏད་མེད་བྱར་མེད་ཕྱོགས་
མེད་བྱ་བའང་དེ་ལ་ཟེར་བའོ། །གཉིས་པ་དྲི་བ་དགོད་པ་ལ་དྲུག་སྟེ། ལྟ་རུ་ཡོད་མེད
ཡོད་མཐར་སོང་མ་སོང་། བལྟས་མ་བལྟས་ཀྱི་སྐྱོན་ཡོད་མེད། ལྟ་བ་རང་གི་མཚན་
ཉིད། རེས་འཇོག་ཅན་དུ་སོང་མ་སོང་། ཡེ་ཤེས་འགག་མི་འགག་དྲི་ལན་རྣམས་
ནམ་མཁའ་འཕྲུལ་མཛོད་ཀྱི་དགོངས་དོན་འདིར་འདོམས་པའི་དང་པོ་ནི། འོ་ན་
དེ་ལྟ་བུའི་ལྟ་བ་དེ་ལ་ཁྱད་དུ་བལྟ་རུ་ཡོད་དམ་མེད་ཅེ་ན། ལྟ་བ་བལྟ་རུ་ཡོད་པ་མ་
འགགས་ཏེ་ཡོད་པ་རང་ཤར་བའི་ལྟ་བ། མེད་པ་མ་འགགས་ཏེ་མེད་པ་རང་ཤར་
116



དབྱིངས་རིག་མཛོད། སྨད་ཆ།
བའི་ལྟ་བ། ཡོད་མེད་གཉིས་ཀ་མ་འགགས་ཏེ་གཉིས་ཀ་རང་ཤར་བའི་ལྟ་བ། གཉིས་
མེད་མ་འགགས་ཏེ་གཉིས་མེད་རང་ཤར་བའི་ལྟ་བ་ཡིན་པས། ཅི་ལྟར་བྱས་ཀྱང་
ལྟ་བ་མཐའ་བཞི་རང་ཤར་ཡིན་ཏེ། རྒྱུ་རྐྱེན་མེད་ཅིང་འདུས་མ་བྱས་པར་རང་
ཤར་བའོ། །ཕྱི་ནང་དུ་མི་འབྱེད་ཅིང་ཕྱོགས་རིས་སུ་མི་ལྟ་བས་ལྟ་བ་མཐའ་བཞི་རྒྱ་
ཡན་ཡིན་ནོ། །ཁ་ཆར་ཆུའི་གྲོགས་སུ་འགྲོ་བའམ། ཤིང་མེའི་གྲོགས་སུ་འགྲོ་བ་
བཞིན་དུ། ཅིར་སྣང་ཅིར་སྲིད་ཐམས་ཅད་ཀུན་ལྟ་བའི་རྒྱན་ནམ་རོལ་པར་ཤར་
བས། གང་ལའང་སྐྱོན་དུ་མི་ལྟ་བས་ན་ལྟ་བ་མཐའ་བཞི་བདེ་གདལ་ཡིན་ནོ།
གཉིས་པ་ནི། འོ་ན་ཡོད་མཐར་མ་སོང་ངམ་ཞེ་ན། བལྟ་རུ་ཡོད་པར་མ་ཞེན་ཏེ་
ཡོད་པ་རང་གྲོལ་གྱི་ལྟ་བ། མེད་པར་མ་ཞེན་ཏེ་མེད་པ་རང་གྲོལ་གྱི་ལྟ་བ། ཡོད་
མེད་གཉིས་ཀར་མ་ཞེན་ཏེ་གཉིས་ཀ་རང་གྲོལ་གྱི་ལྟ་བ། གཉིས་མེད་དུ་མ་ཞེན་ཏེ་
གཉིས་མེད་རང་གྲོལ་གྱི་ལྟ་བ་ཡིན་ཏེ། མཐའ་ཐམས་ཅད་རང་གྲོལ་གྱི་ལྟ་བ། དེ་
ལ་དངོས་གཞི་མེད་པས་མཐའ་གང་ལའང་མི་གནས། མཐའ་གང་གིས་ཀྱང་མ་
རེག་པའི་ལྟ་བ་ཅེས་བྱ་སྟེ། ནམ་མཁའ་དབྱིངས་ཡངས་ཀྱི་ལེའུ་བཅུ་བདུན་པར།
ནམ་མཁའ་ལྟ་བུ་ཡོངས་ལ་སྙོམས།། རྐྱེན་དང་གཉེན་པོ་ཡེ་མེད་པས།། འཕོ་འགྱུར་
འཇིག་བྲལ་ཡེ་ནས་མེད། དེ་ཕྱིར་གཡུང་དྲུང་བྱང་ཆུབ་སེམས།། ཉིད་ལས་
གཞན་པ་གང་
་པ་གང་མེད་ཅིང་། སྣ་ཚོགས་ཡོངས་སུ་གདལ་ཁྱབ་གྲོལ། ཀུན་འབྱུང་
སྤྲོས་མེད་བྱང་ཆུབ་སེམས།། ཅིར་སྣང་ཅིར་སྲིད་སྐྱོན་མེད་པས། དེ་ཕྱིར་སྙིང་པོ་
ཉག་གཅིག་གོ །ཐམས་ཅད་རོལ་པ་རྒྱན་ཤར་བས། གང་ཡང་འགག་མེད་སྤང་བྱ་
དག །ཅེས་སོ། །དེ་བས་ན་མ་འགགས་ཏེ་རང་ཤར། མ་ཞེན་ཏེ་རང་གྲོལ། ཅི་
ལྟར་བྱས་ཀྱང་རང་ཤར་རང་གྲོལ་གྱི་དབྱིངས་ལ་ཡུལ་དང་ཡུལ་ཅན་དུ་གྲུབ་པ་
མེད་དེ། ལྟ་བྱའི་ཡུལ་དང་ལྟ་བྱེད་མཁན་པོ་གཉིས་སུ་མེད་པས། འདི་བལྟ་འདི་མི་
དེ་
117



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བལྟའི་དམིགས་པའི་མཐའ་ལས་འདས། མཚན་མའི་ཡུལ་དང་བྲལ་བའི་ཡེ་གྲོལ་
ཆེན་པོ་ལྟ་བའི་ཀློང་ཞེས་བྱའོ། །གསུམ་པ་ནི། འོ་ན་བལྟས་མ་བལྟས་ཀྱི་སྐྱོན་ཡོད་
དམ་མེད། ཅེ་ན། སྐྱོན་མེད་དེ་སྐྱོན་རང་བྱུང་གི་ཡེ་ཤེས་ཀྱིས་བསལ་བ་ཡང་ཡིན་ཏེ།
གསང་བ་ཀློང་བརྡོལ་གྱིས་སྐྱོན་ཡོན་གཉིས་སུ་མེད་པར་ལ་བཟླ་བ་ཅེས་བྱ་ལ། དེ་
ལྟ་བུའི་ལྟ་བ་དེ་ལ་བལྟས་ཀྱང་སྐྱོན་མེད་དེ། ཐམས་ཅད་རང་བྱུང་ཡེ་ཤེས་ཀྱི་རོལ་
པ། སྣང་བ་གཞི་མེད་བོན་སྐུ་ཐུག་ཕྲད་དུ་ཤེས་པས་བལྟ་རུ་ཡོད་པ་མ་སྤངས།
གདོད་ནས་རང་བྱུང་གི་ཡེ་ཤེས་ཡིན་པས་ཁྱད་དུ་བལྟ་རུ་མེད་པས་ཡོད་པའི་མཐར་
མ་ལྷུང་། ཐེག་དམན་དང་སོ་སྐྱེའི་རང་ག་མར་འཛིན་པས་གོལ་ས་ཤུགས་ལས་ཆོད།
མ་བལྟས་ཀྱང་སྐྱོན་མེད་དེ། མཚན་མ་རང་སར་གྲོལ་ཏེ་ཅིར་སྣང་བོན་ཉིད་ལས་མི་
འདའ་བས་ད་ལྟ་རུ་མེད་པ་མ་སྤངས། ཐེག་པ་འོག་མའི་ཁྱད་དུ་བལྟ་རུ་ཡོད་པའི་
ཡུལ་ཡུལ་ཅན་གྱི་གོལ་ས་ཐམས་ཅད་ཤུགས་ལས་ཆོད་པའོ། །བཞི་པ་ནི། འོ་ན་ལྟ་
བ་རང་གི་མཚན་ཉིད་ཅི་ལྟ་བུ་ཡིན་ཞེ་ན། བལྟས་མ་བལྟས་གཉིས་སུ་མེད་པ་ཅི་
བཞིན་ཉིད་འདི་ཀ་ལྟར་ཤར་བ་རང་ཤར་ལ། གྲོལ་བ་རང་གྲོལ། ཅི་ལྟར་བྱས་
ཀྱང་ཡེ་གྲོལ་ཆེན་པོ་ལྟ་བའི་དབྱིངས་ཆེན་ཞེས་བྱ་སྟེ། དཔེར་ན་རྫ་འབའ་ཞིག་
འདུག་པ་ལ་རྫ་ཀླུང་ཟེར། ཆུ་འབའ་ཞིག་འདུག་པ་ལ་ཆུ་ཀླུང་ཟེར། བྱེ་མ་འབའ་
ཞིག་འདུག་པ་ལ་བྱེ་ཀླུང་ཟེར་བའམ། གསེར་འབའ་ཞིག་འདུག་པ་ལ་གསེར་
གླིང་ཟེར་བ་ལྟར། ཐམས་ཅད་ལྟ་བའི་དབྱིངས་སམ་རང་བྱུང་ཡེ་ཤེས་ཀྱི་ཀློང་
འབའ་ཞིག་ཡིན་ལ། གཞན་གྱི་སྐྱོན་ཞུགས་པ་ཅུང་ཟད་ཀྱང་མེད་པས་ན་གོལ་ས་
དང་རང་ས་དབྱེར་མེད་པའོ། །ལྔ་པ་ནི། འོ་ན་བལྟས་ཀྱང་སྐྱོན་མེད་མ་བལྟས་ཀྱང་
སྐྱོན་མེད་ན། བཏང་སྙོམས་སམ་རེས་འཇོག་ཅན་དུ་མ་སོང་ངམ། ཞེ་ན། དེ་
ལྟར་མ་ཡིན་ཏེ་ལྟ་བ་དེ་ལ་ཅི་ཙམ་བལྟས་ཀྱང་སྐྱེད་དམ་བོགས་འབྱུང་དུ་མེད་དེ།
8



དབྱིངས་རིག་མཛོད། སྨད་ཆ།
བོན་ཉིད་སྐྱེ་བ་མེད་པར་ལ་བཟླས་པས། རིག་པའི་རང་ས་ཟིན། འགྱུར་མེད་
གནད་ལ་ཕེབས། བདེ་ཆེན་དབྱིངས་སུ་སླེབ། སྣང་བའི་ཕུ་ཐག་ཆོད། སྐྱེ་མེད་
དོན་ལ་གནས། འགྱུ་བ་རྩད་ནས་ཆོད། བདེན་ཞེན་རང་སར་གྲོལ། འཁོར་བ་རུ་
ནས་ལྡོགས། སངས་རྒྱས་རང་ལ་རྙེད་པ་ཞེས་བྱ་སྟེ། ཡེ་ཤེས་ཐོག་འབེབས་ཀྱི་རྒྱུད་
ལས། རང་བྱུང་ཡེ་ཤེས་ཡེ་ནས་གདལ་པས་སྐྱེད་དམ་བོགས་ལས་འདས། འཛིན་
མེད་རང་གསལ་གདོད་ནས་གནས་པས་བོགས་ལས་རག་མ་ལུས། ཞེས་སོ། །འོ་ན་
བོགས་ཤུགས་ལས་འབྱུང་བ་འགེགས་སམ། འགེགས་ན་ནི་རྫོགས་པ་ཆེན་པོ་
དགག་སྒྲུབ་མེད་པའི་དོན་ལ་འགལ་ལོ། །ཞེ་ན། བོགས་ཤུགས་ལས་འབྱུང་བ་
ཤུགས་འབྱུང་གི་རིག་པས་གནས་ལུགས་ཀྱི་དོན་ལ་བསྐྱལ་བ་ཡིན་ཏེ། བོགས་
ཤུགས་ལས་བྱུང་ནའང་རང་མ་བྱུང་ནའང་རང་། གཉིས་ཀ་གཉིས་མེད་ཐམས་
ཅད་རང་ལ་གང་ཡང་མི་བཀག་མི་བསྒྲུབ་པའི་རྫོགས་ཆེན་པ་ཡིན་ནོ། །དྲུག་པ་
ནི། འོ་ན་མ་བལྟས་ན་ཡེ་ཤེས་འགག་གམ་ཞེ་ན། མི་འགག་སྟེ། ཤར་ལུགས་དགག་
ཏུ་མེད་པས་ལྟ་བའི་མཐོང་གསལ་བ་ཡིན་ཏེ། མ་བལྟས་ཀྱང་ཡེ་ཤེས་མི་འགག་སྟེ།
ལྟ་བའི་སྒོ་སྣ་ཚོགས་ཅི་ཡང་འཆར་བས། འཇིག་རྟེན་པའི་ལྟ་བ། མུ་སྟེགས་རྟག་
ཆད་ཡན་ཆད་ནས་ཐེག་པ་བརྒྱད་པོ་གང་ཡང་མ་སྤངས་བར་ལྟ་བའི་རྒྱན་ནམ་
རོལ་པར་ཤར་བ་བོན་ཉིད་འགག་པ་མེད་པར་ལ་བཟླ་བའོ། །དེ་བས་ན་དུས་
དང་རྣམ་པ་ཐམས་ཅད་དུ་བལྟས་ཀྱང་རུང་མ་བལྟས་ཀྱང་རུང་། ཅི་ལྟར་བྱས་
ཀྱང་བདེ་བ་ཆེན་པོ་འཕོ་འགྱུར་མེད་པའི་ཀློང་ལས་གཞན་དུ་འདའ་ས་མེད་པར་
ལ་བཟླའོ། །ཡིད་ཆེས། ཐག་ཆོད། འཕོ་འགྱུར་མེད། རང་ངོ་ཤེས། ཐེ་ཚོམ་བྲལ།
འདོད་པ་ཟད་པས་ལྟ་བ་སྐྱེ་འགག་མེད་པར་ལ་བཟླའོ། །སྐྱོན་རང་བྱུང་གི་ཡེ་ཤེས་
ཀྱིས་བསལ། མཐའ་བཞི་རྒྱ་འགྲོལ་གྱིས་གྲོལ་བ་ཡིན་ནོ། །ཞེས་སོ། །
139



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཉིས་པ་སྒོམ་པའི་གནད་ནི། ནམ་མཁའ་འཕྲུལ་མཛོད་ལས། རྒྱ་ཆད་ཕྱོཊ་ལྷུང་
མེད་པའི་སྒོམ་པ། ། ཞེས་པ། བསྒོམ་དུ་ཡོད་པའི་ཕྱོགས་སུ་མ་ལྷུང་བས་མེད་པར་རྒྱ་མ་
ཆད། མེད་པའི་ཕྱོགས་སུ་མ་ལྷུང་བས་ཡོད་པར་རྒྱུ་མ་ཆད། གཉིས་ཀའི་ཕྱོགས་སུ་མ་
ལྷུང་བས་གཉིས་མེད་དུ་རྒྱུ་མ་ཆད། གཉིས་མེད་ཀྱི་ཕྱོགས་སུ་མ་ལྷུང་པས་གཉིས་ཀར་
རྒྱ་མ་ཆད། མདོར་ན་གང་གི་ཕྱོགས་སུའང་མ་ལྷུང་བས་གང་དུའང་རྒྱ་མ་ཆད་པའི་
སྒོམ་པ་ཡིན་ནོ། །དེ་བཞིན་དུ་ཤེས་བྱ་ཀུན་ལ་བསྐོར་དུ་བཏུབ་བོ། །དེ་ལྟ་བུའི་
སྒོམ་པ་དེ་ལ་མཚན་གསོལ་ན་བསྒོམས་ཀྱང་རང་བྱུང་ཡེ་ཤེས་ཀྱི་ཀློང་། མ་བསྒོམས་
ཀྱང་རང་བྱུང་ཡེ་ཤེས་ཀྱི་ཀློང་། ཟ་ཉལ་འགྲོ་འདུག་གང་བྱེད་ཀྱང་རང་བྱུང་ཡེ་
ཤེས་ཀྱི་ཀློང་ལས་གཞན་དུ་འདས་པ་མེད་པས་ན་ཡེ་ཀློང་ཆེན་པོ་སྒོམ་པའི་ཀློང་
ཞེས་བྱའོ། །འོ་ན་དེ་ལྟ་བུའི་སྒོམ་པ་དེ་ལ་ཁྱད་དུ་བསྒོམ་དུ་ཡོད་དམ་མེད་ཅེ་ན།
དེ་ལ་དྲི་བ་དྲུག་པོའི་ལན་གོང་གི་ལྟ་བའི་སྐབས་སུ་བཤད་པ་དེ་འདིར་སྒོམ་པ་
དང་བསྡེབས་ལ་བཤད་ཅིང་། འོག་མའི་ལྟ་སྒོམ་སྤྱོད་འབྲས་ཀུན་ལའང་དེ་བཞིན་
དུ་ཐད་སོ་ཐད་སོར་སྦྱར་ནས་འགག་བཀྲོལ་བར་བྱོས་ཤིག །འདིར་ཡི་གེ་མང་པོས་
འཇིགས་ནས་མ་སྤྲོས་སོ། །དེ་ལྟ་བུའི་སྒོམ་པ་དེ་བསྒོམ་ཀྱང་སྐྱོན་མེད་དེ། ཐམས་
ཅད་རང་བྱུང་ཡེ་ཤེས་ཀྱི་རོལ་པ། སྣང་བ་གཞི་མེད་ཆུ་ཟླ་ལྟ་བུ་ལོངས་སྐུ་ཐུགས་
ཕྲད་དུ་ཤེས་པས། རྫོགས་ཆེན་བསྒོམ་དུ་ཡོད་པའི་གཞུང་འཛིན་པ་མ་སྤངས།
སྒོམ་མེད་ཕྱོགས་གཅིག་པ་དང་། སོ་སོ་སྐྱེ་བོ་མི་བསྒོམ་རང་ག་མར་འདོད་པའི་
གོལ་ས་ཤུགས་ལས་ཆོད། མ་བསྒོམས་ཀྱང་སྐྱོན་མེད་དེ། མཚན་མ་རང་གྲོལ་ཅིར་
སྣང་བོན་ཉིད་ལས་མི་འདའ་བས་རྫོགས་ཆེན་བསྒོམ་དུ་མེད་པའི་གཞུང་འཛིན་པ་མ་
སྤངས། བསྒོམ་ཡོད་ཕྱོགས་གཅིག་པ་དང་ཐེག་པ་འོག་མའི་ཁྱད་དུ་བསྒོམ་དུ་ཡོད་
པའི་ཡུལ་ཡུལ་ཅན་གྱི་གོལ་ས་ཤུགས་ལས་ཆོད་པའོ། །དེ་བས་ན་སྣང་སེམས་གཉིས་
120



དབྱིངས་རིག་མཛོད། སྨད་ཆ།
ཀ་མ་བཅོས་རང་ཤར་བ་ཡེ་ཀློང་ཆེན་པོའི་སྒོམ་པ་ཡིན་པས་ན། དེ་ཀའི་ངང་དུ་
ལུས་སེམས་ཁོང་གློད། ཤེས་པ་གཉུག་གདལ། ལུས་ངག་བག་ཕབ། བདག་མེད་
ནམ་མཁའ་ལྟ་བུའི་ངང་དུ་འགྲོ་ན་བོན་ཉིད། འདུག་ན་བོན་ཉིད། ཟ་ན་བོན་
ཉིད། ཉལ་ན་བོན་ཉིད་ལས་གཞན་དུ་འཕོ་ས་འགྱུར་ས་མེད་པ་ཐམས་ཅད་ནས་
ཐམས་ཅད་དུ་ལུས་ངག་ཡིད་གསུམ་ལྷུག་པ། ཡན་པ། ཕྱལ་པ། བློ་བདེ་བར་
གནས་པ་ཡིན་ཏེ། ནམ་མཁའ་དཀར་པོ་ཡེ་ཁྲི་མཐའ་སེལ་གྱི་རྒྱུད་ལས། བོན་
ཉིད་ཕྱོགས་ལྷུང་མེད་པར་གདལ་པ་ཡིན། སེམས་ཉིད་བྲི་གང་མེད་པར་གནས་
པ་ཡིན། ཉམས་ལེན་རྒྱུ་ཡན་ཆེན་པོ་ཤར་བ་ཡིན། སྒོམ་པ་སྣ་ཚོགས་རང་གསལ་
ཆེན་པོ་ཡིན། སྤྱོད་པ་མ་འགགས་ཀུན་དང་མཐུན་པ་ཡིན། འབྲས་བུ་གདོད་
ནས་རང་ཆས་བསྒྲུབ་མེད་ཡིན། གཤེན་རབ་ཡལ་བར་མ་དོར་བྱ་ལམ་རྗེས་མེད་
བསྒོམ། ཞེས་སོ། །
གསུམ་པ་སྤྱོད་པའི་གནད་ནི། ནམ་མཁའ་འཕྲུལ་མཛོད་ལས། མཐའ་བཞི་མ་
འགགས་ལ་ཞེན་པ་མེད་པའི་སྤྱོད་པ་ཞེས་པ། དགེ་བ་མ་འགགས་ལ་ད་
ཞེན། སྡིག་པ་མ་འགགས་ལ་སྡིག་པར་མ་ཞེན། དགེ་སྡིག་གཉིས་ཀ་མ་འགགས་
ལ་གཉིས་ཀར་མ་ཞེན། གཉིས་མེད་དུ་མ་འགགས་ལ་གཉིས་སུ་མ་ཞེན། མདོར་
ན་གང་ཡང་མ་འགགས་ལ་གང་ལའང་མ་ཞེན་པའི་སྤྱོད་པ་ཡིན་ནོ། །དེ་བཞིན་
དུ་ཤེས་བྱ་ཀུན་ལ་བསྐོར་དུ་བཏུབ་པས་ན་མཐའ་བཞི་རང་གྲོལ་གྱི་སྤྱོད་པའོ། །
དེ་ལྟ་བུའི་སྤྱོད་པ་ལ་མཚན་གསོལ་ན་སྤྱོད་ཀྱང་རུང་མ་སྤྱོད་ཀྱང་རུང་སྤྱོད་ལམ་
རྣམ་བཞི་གང་ལའང་རང་བྱུང་གི་ཡེ་ཤེས་སྐྱོན་མེད་འབའ་ཞིག་ལས་མི་འདའ་བས་
ན་ཡེ་དག་ཆེན་པོ་སྤྱོད་པའི་ཀློང་ཞེས་བྱའོ། །འོ་ན་དེ་ལ་ཁྱད་དུ་སྤྱོད་དུ་ཡོད་དམ་
མེད། ཅེས་པ་ལ། དྲི་བ་དྲུག་པོའི་འགག་དོན་བཀྲོལ་ཤེས་པར་བྱའོ། །སྣང་བ་
21



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཕྱོགས་མེད་དུ་ཤར་བ་སྤྲུལ་སྐུ་ཐུག་ཕྲད་དུ་ཤེས་པའོ། །མདོར་ན་དུས་དང་རྣམ་
པར་ཐམས་ཅད་དུ་སྒོ་གསུམ་ལྷུག་པ། སྣང་བ་རྒྱ་ཡན། སྤྱོད་པ་རང་ཡན་ལ། ཡ་
ང་བག་ཚ་མེད་པ། དགག་སྒྲུབ་བླང་དོར་མེད་པར་གང་དགར་སྤྱོད་པ་ནི། ཡེ་ཁྲི་
མཐའ་སེལ་ལས། ཅི་ཡང་མ་འགགས་རང་ཤར་ལ།། མ་སྤྱོད་དགག་རྒྱུ་ག་ལ་ཡོད།
ཡེ་ནས་རང་སྤྱོད་ལྷུག་པ་ལ། སྤྱོད་པས་བོགས་དབྱུང་ག་ལ་སྲིད། གཤེན་རབ་མ་
འགགས་ཡན་དུ་འཁྱེར།། དེ་ནི་སྤྱོད་པའི་ཀློང་ཆེན་ཡིན། ཞེས་སོ།།
བཞི་པ་འབྲས་བུའི་གནད་ནི། ནམ་མཁའ་འཕྲུལ་མཛོད་ལས། འགྱུར་གང་
དུའང་མི་འགྱུར་ལ་གྲུབ་གང་ལྟར་ཡང་ལྷུན་གྱིས་ཅི་བཞིན་ཉིད་དུ་གྲུབ་པའི་
འབྲས་བུ་ཅེས་པ། དེ་ལྟར་ལྟ་བས་བལྟས། བསྒོམ་པས་བསྒོམས་སྤྱོད་པས་
སྤྱད་པས་འབྲས་བུ་ཕྱིས་འབྱུང་བ་ལྟ་བུ་མ་ཡིན་ཏེ། དེ་ལྟར་ཡིན་ན་ཐེག་པ་
འོག་མ་རིམ་གྱི་པ་དང་ཁྱད་མེད་པས་ན། ཡང་རྩེ་རྫོགས་པ་ཆེན་པོའི་ལུགས་ཀྱིས་
ཤེས་བྱ་ཆིག་ཆོད་ཡིན་པས། ལྟ་སྒོམ་སྤྱོད་འབྲས་བཞིར་བགྲངས་ཀྱང་ཡོན་ཏན་
གྱི་ཆ་ནས་བརྩིས་པ་ཡིན་གྱི། ཡན་ལག་བཞིན་དུ་སོ་སོ་ན་བཞི་ཡོད་པ་མ་ཡིན་
པས། ལྟ་སྒོམ་སྤྱོད་པ་གང་བྱེད་ཀྱང་འགྱུར་དེ་ལྟར་འགྱུར་བ་མེད་གྲུབ་གང་ལྟར་
ཡང་དེ་ཀ་རང་ལ་འབྲས་བུ་ལྷུན་གྱིས་གྲུབ་པའོ། །དཔེར་ན་མིས་གར་ཕྱིན་ཡང་
ས་སྟེངས་ལས་མི་འདའ། བྱ་གར་ལྡིངས་ཀྱང་ནམ་མཁའ་ལས་མི་འདའ། ཉཱས་
གར་འཕྱོས་ཀྱང་ཆུ་ལས་མི་འདའ་བ་བཞིན་དུ། སངས་ལ་རྒྱ་ས་མེད་པས་རེ་བའི་
ལམ་ཆོད། འཁོར་བར་ལྷུང་ས་མེད་པས་དོགས་པའི་མཐའ་བསལ། དབྱིངས་ཀྱི་
རང་བཞིན་ལས་གང་དུའང་མི་འགྱུར་ཏེ། འཁོར་འདས་ཀྱི་བོན་ཐམས་ཅད་རང་
བྱུང་གི་ཡེ་ཤེས་ཀྱི་དབྱིངས་ལས་ཅི་བཞིན་ཉིད་དུ་རང་ཤར་ཅིང་ལྷུན་གྱིས་གྲུབ་
པས་ན། ཡ་ཐ་རྒྱལ་བའི་དཀྱིལ་འཁོར་ནས། མ་ཐ་དམྱལ་བའི་འཇིགས་ཚོགས་
122



དབྱིངས་རིག་མཛོད། སྨད་ཆ།
ཡན་ཆད་། མི་འགྱུར་བརྟན་པ་ཆེན་པོའི་ཀློང་དུ་སྐྱེ་ཤི་དང་འཕོ་འགྱུར་མེད་པ་
ཡེ་ནས་སངས་རྒྱས་ཟིན་པ་ནི། སེང་གེ་སྒྲ་བསྒྲགས་ལས། ཐིག་ལེས་ཀུན་བསྡུས་
ཀུན་ལ་ཁྱབ།། ཐམས་ཅད་མ་ལུས་བདེ་བའི་ཀློང་།། སྡུག་བསྔལ་བྱ་བའི་མིང་ཡང་
མེད།། ཐམས་ཅད་མ་ལུས་ཡེ་སངས་རྒྱས། ཞེས་སོ། །འོ་ན་སེམས་ཅན་རྣམས་
མངོན་སུམ་དུ་འཁྲུལ་པ་འདི་མི་རིགས་སོ། །ཞེ་ན། དེ་ལྟར་མ་རྟོགས་ནས་འཁྲུལ་
པ་སྟེ། གབ་པ་ལས། དེ་རྟོགས་མ་རྟོགས་ཁྱད་པར་ཆེ།། དེ་ཉིད་མ་རྟོགས་སྒྲིབ་
པ་ནི།། རྒྱུ་ལྔའི་སྙིང་པོ་ཕྱིན་ཅི་ལོག །ཅེས་སོ། །དེ་ལྟ་བུའི་འབྲས་བུ་ལ་མཚན་
གསོལ་ན་འབྲས་བུ་བསྒྲུབས་མ་བསྒྲུབས་མེད་པ་ཐམས་ཅད་ཡེ་ནས་
པས་ན་ཡེ་གྲུབ་ཆེན་པོ་འབྲས་བུའི་ཀློང་ཞེས་བྱའོ། །དྲི་བ་ལ་སོགས་པས་འགག་
བསལ་ལོ། །སྣང་བ་གཞི་མེད་མ་འགགས་ལ་སྣ་ཚོགས་སུ་ཤར་བ་སྐུ་གསུམ་ཐུག་
ཕྲད་ཡིན་ནོ། །ལྔ་པ་འཇུག་སྡུད་གཏན་ཚིགས་ནི། དགག་བྱ་མེད་པས་བསྒྲུབ་བྱ་
མེད་དེ། ཐམས་ཅད་རང་བྱུང་གི་ཡེ་ཤེས་ཀྱི་རྒྱན་ནམ་རོལ་པར་ཤར་བས་སོ། །
ཤིན་ཏུ་དོན་ལྡན་གྱི་ཐེག་པ་མན་ཆད་དགག་བྱ་རེ་དང་བསྒྲུབ་བྱ་རེ་ཡོད་དེ། བྱར་
མེད་ཀྱི་དོན་བྱ་རྩོལ་གྱིས་བསྒྲུབ་ཀྱང་མི་འགྲུབ་པ་ནི། ནམ་མཁའ་འཕྲུལ་མཛོད་
ལས། རང་གིས་རང་ལ་བསྒྲུབ་ཏུ་མེད།། བསྒྲུབས་ཀྱང་མི་འགྲུབ་རྩོལ་བས་མིན།།
མ་བསྒྲུབས་རང་གྲུབ་གཏན་ཚིགས་ཡིན།། ཞེས་སོ།།
དོན་གཉིས་པ་ཤར་ལུགས་ལས་འཕྲོས་པའི་ལྟ་སྒོམ་སྤྱོད་འབྲས་བཞིའི་གནད་
ལ་གཉིས་ཏེ། མདོར་བསྟན་པ། རྒྱས་པར་བཤད་པའོ། །དང་པོ་ནི། སྔ་མ་ལས།
ངེས་ཅི་ཡང་མ་ངེས་ལ་ཤར་ཐམས་ཅད་དུ་ཅི་བཞིན་ཉིད་དུ་རང་ཤར་བའི་ལྟ་བ་
བསྟན་པ་དང་། དེ་ལས་ཡེ་ཤེས་ཤར་ནུབ་མེད་པའི་སྒོམ་པ་འབྱུང་བ་དང་། དེ་
ལས་རིག་པ་ཕྱི་ནང་མེད་པའི་སྤྱོད་པ་འབྱུང་བ་དང༌། དེ་ལས་དབྱེ་བསལ་བླང་
123



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དོར་མེད་པའི་འབྲས་བུ་འབྱུང་བ་དང་བཞི་ཡིན་ནོ། །ཞེས་སོ། །གཉིས་པ་ལ་ལྔ་
ལས། དང་པོ་ལྟ་བ་ལ་ལུང་དང་མན་ངག་རིགས་པ་གསུམ་ལས། དང་པོ་ནི། ནམ་
མཁའ་རྩོལ་འདས་ཆེན་པོ་ལས། ཅི་ཡང་སྣང་བའི་སྣང་ཚུལ་ལས།། ངེས་མེད་
གནས་པའི་ཡིན་ཚུལ་བྱུང་། བོན་རྣམས་ཐམས་ཅད་མ་ངེས་པས།། བདག་ཅན་
བདག་མེད་ངེས་མེད་ཤར། ཞེས་སོ། །གཉིས་པ་ནི། ངེས་ཅི་ཡང་མ་ངེས་པར་
དམ་བཅའ། གཏན་ཚིགས་རང་བྱུང་ཡེ་ཤེས་ཀྱི་རྩལ་ལས་གང་ཡང་ཤར་བས་སོ།།
གསུམ་པ་ནི། དམྱལ་བའི་དུས་ན་མེ་ཆུ་བཙོ་བསྲེགས་རང་དུ་ཤར་ལ། དེའི་ཚེ་དེ་
མ་ཡིན་པ་དང་གཉིས་ཀ་དང་གཉིས་མེད་གང་ཡང་ཤར་ལ་གང་ཤར་ཡང་རང་
བྱུང་ཡེ་ཤེས་ཡེ་གྲོལ་དག་པ་ཆེན་པོ་ལས་མ་གཡོས་སོ། །དེ་ལྟར་ཤེས་བྱ་ཐམས་
ཅད་ལ་བསྐོར་དུ་བཏུབ་པས་ཕྱོགས་མེད་ཀྱི་རིག་པ་མཁའ་ལ་མདུང་བསྐོར་བ་
ཟེར་བ་ཡིན་ནོ། །དེ་ལ་ཤར་ལུགས་ལས་འཕྲོས་པའི་ཡེ་གྲོལ་ཆེན་པོ་ལྟ་བའི་ཀློང་
ཞེས་བྱའོ། །གཉིས་པ་ནི། ཡ་ཐ་རྒྱལ་བའི་དཀྱིལ་འཁོར་ནས། མ་ཐ་དམྱལ་བའི་
འཇིགས་ཚོགས་ཀྱིས་བསྡུས་པ་ཡན་ཆད། བོན་ཉིད་ཟང་ཐལ་ཡེ་ཤེས་རང་ཤར་
ཡིན་ཏེ། འཕྲུལ་མཛོད་ལས། བོན་ཉིད་ཟང་ཐལ་ཡེ་ཤེས་རང་ལ་ཤར།། ཁྱབ་
གདལ་ཆེན་པོ་ཡིན་པས་ཤར་ནུབ་མཐའ་མེད་དེ། སངས་རྒྱས་རང་ལ་ཤར་བས་
སེམས་ཅན་ནུབ་པ་མེད།། བདེ་ཆེན་རང་ལ་ཤར་བས་སྡུག་བསྔལ་ནུབ་པ་མེད།།
བོན་སྐུ་རང་ལ་ཤར་བས་རྣམ་རྟོག་ནུབ་པ་མེད།། ཅེས་སོ། གསུམ་པ་ནི། རིག་པ་
ཕྱིའི་སྤྱོད་པ་མུ་སྟེགས་པའི་སྤྱོད་པ་སྣ་ཚོགས་ཏེ། འཇིགས་ཚོགས་ལྟ་བ། མཐའ་
འཛིན་ལྟ་བ། ལོག་པར་ལྟ་བ་ལ་མཆོག་ཏུ་འཛིན་པ། ཚུལ་ཁྲིམས་རྟུལ་ཤུགས་ལ་
མཆོག་ཏུ་འཛིན་པ་དང་། བྱེ་བྲག་པ། གྲངས་ཅན། གཅེར་བུ་བ། རིགས་པ་
ཅན་ལ་སོགས་པའི་སྤྱོད་པ་དང་། ཉོན་མོངས་པ་དུག་ལྔ། མི་དགེ་བ་བཅུ། མཚམས་
3 24



དབྱིངས་རིག་མཛོད། སྨད་ཆ།
མེད་པ་ལྔ་ལ་སོགས་པ་ལ་ཡ་ང་བག་ཚ་མེད་པར་སྤྱོད་པའོ། །དེ་དག་རང་སྣང་
རང་རྩལ་རང་དུ་ཐག་ཆད་གདེང་ཐོབ་པའི་སྤྱོད་པ་ཡིན་གྱི། གཞན་གྱི་ནི་མ་ཡིན་
ཏེ། ལུང་དྲུག་ལས། ཐེག་ཆེན་མིན་པ་ཐེག་ཆེན་ཁས་ལེན་པ།། སེང་གེའི་ལྤགས་
པས་བུང་བུ་གཏུམས་དང་མཚུངས། ནོང་བུས་རྒྱལ་ས་བཟུང་ཡང་ཟིན་པར་མི་
འགྱུར་རོ། །ཞེས་སོ། །རིག་པ་ནང་གི་སྤྱོད་པ་ཐེག་པ་བརྒྱད་ཀྱི་སྤྱོད་པར་སྤྱད་
པའོ། །དེ་དག་གང་ཡང་རིག་པའི་རོལ་པའམ་རྒྱན་དུ་ཤར་བས་མ་བཀག་མ་ཞེན་
པར་སྤྱོད་པའོ། །བཞི་པ་ནི། གསེར་གླིང་དུ་གསེར་དང་ས་རྡོ་ཕལ་པ་བླང་དོར་
བྱར་མེད་པ་ཐམས་ཅད་གསེར་འབའ་ཞིག་ཡིན་པ་ལྟར། ཐམས་ཅད་བོན་ཉིད་
ཀྱི་ཀློང་འབའ་ཞིག་ལ། ཉོན་མོངས་དང་འཁོར་བ་བསལ་དུ་མེད། གཉེན་པོ་ཡེ་
ཤེས་དང་མྱང་འདས་བླང་དུ་མེད་དེ། ཐམས་ཅད་བྱ་བྲལ་ཀློང་ཆེན་གྱི་ངང་དུ་
མཉམ་པ་རིས་མེད་ཆེན་པོར་སངས་རྒྱས་སོ། །ལྔ་པ་ནི། བླང་བྱ་མེད་པས་དོར་བྱ་
མེད་དེ། ཐམས་ཅད་རང་བྱུང་ཡེ་ཤེས་སེལ་མེད་ཡིན་པས་བླང་དོར་བྱ་མི་དགོས་
ཏེ། བླང་དོར་དང་བཅས་པའི་ཐེག་པ་རྣམས་ཀྱིས་དོན་མི་འགྲུབ་པའོ། །
དོན་གསུམ་པ་ཡིན་ལུགས་ལས་འཕྲོས་པའི་ལྟ་སྒོམ་སྤྱོད་འབྲས་བཞིའི་གནད་
ལ། མདོར་རྒྱས་གཉིས་ལས། དང་པོ་ནི། ནམ་མཁའ་འཕྲུལ་མཛོད་ལས། ཡིན་
གང་ཡང་ཡིན་ལ་འགལ་གང་དང་ཡང་མི་འགལ་བའི་ལྟ་བ་དང་།། དེ་ལས་ཀུན་
ཏུ་བཟང་པོ་མཉམ་པ་ཉིད་ཀྱི་སྒོམ་པ་འབྱུང་བ་དང་།། དེ་ལས་བཟང་ངན་བླང་
དོར་མེད་པའི་སྤྱོད་པ་འབྱུང་བ་དང་།། དེ་ལས་དགག་སྒྲུབ་སྤང་ཐོབ་མེད་པའི་
འབྲས་བུ་འབྱུང་བ་དང་བཞིའོ། །ཞེས་སོ། །གཉིས་པ་ལ་ལྔ་ལས། དང་པོ་ནི། ཡེ་
ཁྲི་མཐའ་སེལ་ལས། ཅི་ཡང་ཡིན་ནོ་གང་ཡང་རུང་།། སྣང་སྲིད་བོན་ཉིད་དོན་པོ་
མཆོག །ཅེས། ཡིན་གང་ཡང་ཡིན་ལ་འགལ་གང་དང་ཡང་མི་འགལ་ཏེ། དམ་
25



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བཅའ་དང་གཏན་ཚིགས་ཤེས་བྱ་ཆིག་ཆོད་ཡིན་ནོ། །དེའང་གང་ཡིན་པ་ནི། སེམས་
ཅན་ཡིན་ལ་སངས་རྒྱས་ཀྱང་ཡིན་པ་དང་གཉིས་ཀ་དང་གཉིས་མེད་གང་ཡང་ཡིན་
ལ། འགལ་གང་དང་ཡང་མི་འགལ་སྟེ། སངས་རྒྱས་ཡིན་ལ་སེམས་ཅན་ལ་མི་
འགལ། སེམས་ཅན་ཡིན་ལ་སངས་རྒྱས་ལ་མི་འགལ། སངས་སེམས་གཉིས་ཀ་
ཡིན་ལ་གཉིས་མེད་ལ་མི་འགལ། གཉིས་མེད་ཡིན་ལ་གཉིས་ཀ་དང་མི་འགལ་བའི་
ལྟ་བ་ཡིན་ནོ། །དེ་ཀ་བཞིན་དུ་ཤེས་བྱ་གང་ལའང་བསྐོར་དུ་བཏུབ་བོ། །གཉིས་
པ་ནི། འཁོར་འདས་ཀྱི་བོན་ཐམས་ཅད་མ་འདྲེས་པ་སོ་སོ་ན་གསལ་ཡང་དོན་
རང་བྱུང་གི་ཡེ་ཤེས་ལ་ཡོངས་སུ་རྫོགས་པས་ཀུན་ཏུ་བཟང་པོ་ཡིན་ནོ། །ཇི་ལྟ་ན་
གཞིའི་ཀུན་ཏུ་བཟང་པོ་ལྷུན་གྱིས་གྲུབ་པ། ངོ་བོའི་ཀུན་ཏུ་བཟང་པོ་རང་བྱུང་ཡེ་
ཤེས། དོན་གྱི་ཀུན་ཏུ་བཟང་པོ་སྐྱེ་བ་མེད་པ། བདག་ཉིད་ཀུན་ཏུ་བཟང་པོ་སྔ་ཕྱི་
ཐོག་མཐའ་མེད་པའོ། །དེ་བས་ན་འཁོར་འདས་ཐམས་ཅད་གཞི་ངོ་བོ་བདག་ཉིད་
ཀུན་ཏུ་བཟང་པོའི་རང་བཞིན་ལ། དུས་དང་གནས་སྐབས་ཐམས་ཅད་བཟང་ངན་
བླང་དོར་མེད་དེ། བཟང་པོ་འབའ་ཞིག་ཡིན་པས་ན་ཀུན་ཏུ་བཟང་པོའི་ཀློང་
ཞེས་བྱའོ། །དེ་ལྟར་མ་ཤེས་པས་རྫོགས་པ་ཆེན་པོ་ཁས་བླངས་ན་ཡེ་ཁྲི་མཐའ་
སེལ་ལས། ཀུན་སྣང་མ་འདྲེས་མི་ཤེས་པས། དོན་མེད་ཚིག་ལ་བློ་བརྟེན་ནས།།
ཀུན་ཏུ་བཟང་པོར་ཁས་ལེན་ན། མུན་པའི་སྐྱེ་མཆེད་ཉིད་དུ་འགྱུར།། ཞེས་སོ། །
གསུམ་པ་ནི། བཟང་པོ་དང་དུ་མི་ལེན་པས་ངན་པ་རྒྱབ་ཏུ་མི་འདོར། ངན་པ་རྒྱབ་
ཏུ་མི་འདོར་བས་བཟང་པོ་དང་དུ་མི་ལེན། གཉིས་ཀ་དང་དུ་མི་ལེན་པས་
གཉིས་མེད་རྒྱབ་ཏུ་མི་འདོར། མདོར་ན་གང་ཡང་རང་གི་རྒྱན་དུ་ཤར་བས་གང་
ཡང་སྤང་དུ་མེད་དེ། མཐའ་སེལ་ལས། ཀུན་ཀྱང་མི་མཐུན་སྣང་བ་སྤོང་བའི་བོན།
ཉོན་མོངས་ལྔ་དང་མཚམས་མེད་ལྔ་ལ་སོགས།། རང་གི་རྒྱུན་དུ་ཤར་བས་མི་སྤང་
26



དབྱིངས་རིག་མཛོད། སྨད་ཆ།
དོར་མི་བྱ། ཞེས་སོ། །བཞི་པ་ནི། ཉོན་མོངས་ཐམས་ཅད་རང་ལས་འབྱུང་བས་
དགག་ཏུ་མེད། ཡོན་ཏན་ཐམས་ཅད་རང་ལ་རྫོགས་པས་བསྒྲུབ་ཏུ་མེད། གཉིས་
སུ་མེད་པའི་ཀློང་ལ་སེམས་ཅན་ནམ་འཁོར་བ་སྤང་དུ་མེད། སངས་རྒྱས་སམ་མྱ་
ངན་འདས་པ་ཐོབ་ཏུ་མེད། འབྲས་བུ་མ་བསྒྲུབས་པར་ཡེ་ནས་རང་གྲུབ་ཏུ་
གནས་པ་ཡིན་ནོ། །ལྔ་པ་ནི། སྤང་བྱ་མེད་པས་སྤོང་བྱེད་མེད་དེ། སྤང་བྱ་སྤང་
བྱེད་གཉིས་ཀ་རང་ཤར་བས་མ་སྤང་རང་གྲོལ་ཡིན་ནོ། །
དོན་བཞི་པ་གྲོལ་ལུགས་ལས་འཕྲོས་པའི་ལྟ་སྒོམ་སྤྱོད་འབྲས་བཞིའི་གནད་
ནི། སྔ་མ་ལས། སྤངས་གང་ཡང་མ་སྤངས་ལ་གནས་གང་དུའང་མི་གནས་པའི་
ལྟ་བ་དང་། དེ་ལས་རིག་པ་རྟེན་མེད་ཡུལ་དང་བྲལ་བའི་སྒོམ་པ་འབྱུང་བ་དང་།
དེ་ལས་བག་ཆགས་ལ་གནས་ས་མེད་པ་བྱ་ལམ་རྗེས་མེད་ཀྱི་སྤྱོད་པ་འབྱུང་བ་
དང་། དེ་ལས་རེ་དོགས་སྤང་ཐོབ་མེད་པའི་འབྲས་བུ་འབྱུང་བ་དང་། ཞར་ལ་
གཏན་ཚིགས་དང་ལྔ་ཞེས་པ་ལས། དང་པོ་ནི། ཡོད་མེད་མཐའ་སེལ་ལས། ཀུན་
འབྱུང་མ་སྤངས་སྣ་ཚོགས་བོན་ཉིད་དབྱིངས།། བོན་ཉིད་མི་གནས་དམིགས་པའི་
ཡུལ་ལས་འདས། ཞེས་སྤང་གང་ཡང་མ་སྤངས་ལ་གནས་གང་དུའང་མི་གནས་
ཏེ། སངས་རྒྱས་མ་སྤངས་སེམས་ཅན་དུ་མི་གནས། སེམས་ཅན་མ་སྤངས་སངས་
རྒྱུས་སུ་མི་གནས། གཉིས་ཀ་མ་སྤངས་གཉིས་མེད་དུ་མི་གནས། གཉིས་མེད་མ་
སྤངས་གཉིས་ཀར་མི་གནས། མདོར་ན་གང་ཡང་མ་སྤངས་ལ། གང་དུའང་མི་
གནས་པའི་ལྟ་བ་ཡིན་ནོ། །དེ་ཀ་བཞིན་དུ་ཤེས་བྱ་ཐམས་ཅད་ལ་བཏུབ་བོ། །
གཉིས་པ་ནི། འཁོར་འདས་ཀྱི་བོན་གསལ་སྣང་སྒྱུ་མའི་སྟོང་གཟུགས་འདི་དག་
ཐམས་ཅད་རིག་པའི་ངང་ལས་གུད་དུ་ཆད་པའམ་གཡོས་པ་མེད་ལ། རིག་པ་ལ་
རྟེན་དང་བརྟེན་པའི་བོན་ལ་དངོས་པོ་མེད་དེ། རིག་པ་ཉིད་སངས་རྒྱས་སེམས་
27



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཅན་གཉིས་ཀ་མིན་ཅིང་གང་ལའང་མི་རྟེན་པས་དངོས་མེད་ཟང་ཐལ་ཡིན་ལ།
རྟེན་མེད་པས་བརྟེན་པ་སྣོད་བཅུད་ཀྱི་བོན་ལ་དངོས་པོར་གྲུབ་པ་སྤུའི་རྩེ་མོ་ཙམ་
ཡང་གདོད་མ་ནས་ཡོད་མ་མྱོང་བས་ཡུལ་དང་ཡུལ་ཅན་དུ་ལྟོས་ས་མེད་པས་གཉིས་
སུ་འཛིན་པའི་ཤེས་པ་རང་ལོག་པ་དེ་ཀ་ལ་རིག་པ་རྟེན་ལས་གྲོལ་བའི་སྒོམ་པ་
ཞེས་བྱའོ། །གསུམ་པ་ནི། ཀུན་གཞི་བོན་ཉིད་སྟོང་པ་ཟང་ཐལ་དུ་རྟོགས་པའི་དུས་
ག བག་ཆགས་གསོག་པའི་གནས་མེད་དེ། དཔེར་ན་ནམ་མཁའ་ལ་བཙག་གི་རི་
མོ་མི་ཆགས་པ་ལྟ་བུའོ། །དེ་ལྟར་རྟོགས་པའི་གཤེན་པོས་དགེ་མི་དགེ་ལུང་མ་
བསྟན་པའི་ལས་ཅི་སྤྱད་ཀྱང་བག་ཆགས་ཀྱི་རྗེས་མེད་པས་ན། སྤྱོད་པ་བྱ་ལམ་
རྗེས་མེད་ཅེས་བྱ་སྟེ། ནམ་མཁའ་རྩོལ་འདས་ཆེན་པོའི་རྒྱུད་ལས། དོན་གྱི་གཤེན་
རབ་ཅི་མི་གནས།། མཁའ་ལ་བྱ་འཕུར་ལམ་བཞིན་ནོ། །ཞེས་སོ། །བཞི་པ་ནི།
སངས་རྒྱས་ལ་མི་རེ། སེམས་ཅན་ལ་མི་དོགས། ཡེ་ཤེས་ལ་མི་རེ། ཉོན་མོངས་ལ་
མི་དོགས། བདེ་བ་ལ་མི་རེ། སྡུག་བསྔལ་ལ་མི་དོགས། གང་ལའང་རེ་དོགས་མི་
བྱེད་ཅིང་། ཐེ་ཚོམ་དང་ཉམ་ང་བ་མེད་ན་འབྲས་བུ་ཡིན་ཏེ། སྤྱི་གཅོད་ལེའུ་
བཅུ་གཉིས་པར། རེ་དོགས་མེད་ན་འབྲས་བུ་ཡིན།། ཐེ་ཚོམ་མེད་ན་ཐག་ཆོད་
ཡིན། །ཉམས་ང་མེད་ན་རྩལ་གསུམ་རྫོགས།། ཐོགས་པ་མེད་ན་དོན་གཉིས་འགྲུབ།
ཅེས་སོ། །ལྔ་པ་ནི། རེ་བ་མེད་པས་དོགས་པའི་སར་མི་ལྟུང་སྟེ། འཁོར་འདས་ཁྱིམ་
གཅིག་ཏུ་བརྡལ་བས། སྤང་བླང་གི་རིས་ཡལ། གཉིས་འཛིན་གྱི་ར་བ་ཞིག་
མཉམ་ཉིད་བདེ་བ་ཆེན་པོའི་གནས་ན། ཉག་གཅིག་ཀུན་ཏུ་བཟང་པོའི་གཏན་
སྲིད་ཟིན་པ་ཞེས་བྱའོ། །དོན་གཉིས་པ་འགག་བསྡམ་པ་ལ། ལྟ་བ་ཐམས་ཅད་ཀྱི་
འགག་བོན་ཉིད་ཐོག་བབས་ལ་བསྡམ། དེ་ཅིའི་ཕྱིར་ན། སྣང་ཤེས་གང་ཡང་མ་
བཅོས་རང་ལུགས་སུ་ལྷངས་ཀྱིས་ཤར་བ་དེ། བོན་ཉིད་འཁྲུལ་མེད་དུ་ཡེར་གྱིས་
328



དབྱིངས་རིག་མཛོད། སྨད་ཆ།
མཐོང་བ་ལྟབ་ཐོག་བབས་ཡིན་ནོ། །འཕྲུལ་མཛོད་ལས། སྣང་བ་ཤེས་པ་ད་ལྟ་བ་
ས་ལེ་ཝལ་ལེ་ཁྱུག་གེ་སྣང་བ་རྒྱུ་རྐྱེན་མེད་པར་རང་ཤར་བས་ན་ཐོག་བབས།
འཕོ་འགྱུར་མེད་པར་རང་ཤར་བས་ན་ཐོག་བབས། དགག་སྒྲུབ་མེད་པར་རང་
ཤར་བས་ན་ཐོག་བབས། རང་བྱུང་ཆེན་པོར་རང་ཤར་བས་ན་ཐོག་བབས་སོ། །
ཞེས་སོ། །སྒོམ་པ་ཐམས་ཅད་ཀྱི་འགག་རིག་པ་ཅར་ཕོག་ལ་བསྡོམ། དེ་ཅིའི་ཕྱིར་
ན། རྣམ་རྟོག་ཐོལ་གྱིས་སྐྱེས་པ་དེ། རང་བྱུང་གི་རིག་པར་ཅེར་གྱིས་གྲོལ་བ་
སྒོམ་པ་ཅར་ཕོག་ཡིན་ནོ། །སྔ་མ་ལས། རྣམ་པར་རྟོག་པ་ལ་སྐྱེ་ས་མེད་པས་ན་
ཅར་ཕོག །ཅི་ཤར་དེ་ཉིད་རང་ཤར་བས་མ་རིག་པ་ལ་གབ་ས་མེད་པས
ད་པས་ན་ཅར་
ཕོག །རིག་པ་དང་སྣང་བ་རྡོ་རུས་ཕྲད་པས་ན་ཅར་ཕོག །དེ་ཉིད་བཅོས་སུ་མེད་
པས་ན་ཅར་ཕོག །ད་ལོག་ན་སྒོམ་རྒྱུ་མེད་པས་ན་ཅར་ཕོག་གོ །ཅེས་སོ། །སྤྱོད་
པ་ཐམས་ཅད་ཀྱི་འགག་ཡེ་ཤེས་ཤུགས་འབྱུང་ལ་བསྡམ། དེ་ཅིའི་ཕྱིར་ན། སྤྱོད་
ལམ་རྣམ་བཞི་གང་སྤྱོད་ཀྱང་མ་བཅོས་སོ་མ་རང་ལུགས་སུ་སྤྱད་པ་ཡེ་ཤེས་ཤུགས་
འབྱུང་ཡིན་ནོ། །སྔ་མ་ལས། གང་ཡང་ཁྱད་དུ་མ་བཀག་པས་ཤུགས་འབྱུང་། ཅི་
ཡང་མི་བྱེད་པས་ཤུགས་འབྱུང་། བྱེད་པས་མི་འགལ་བས་ཤུགས་འབྱུང་།
སྤྱོད་བོན་ཉིད་ཀྱི་རོལ་པར་ཤར་བས་ཤུགས་འབྱུང་། སྤོང་སྡུད་ཞེན་གསུམ་མེད་
པས་ཤུགས་འབྱུང་
། ཐམས་ཅད་བོན་ཉིད་ཀྱི་ཀློང་འབའ་ཞིག་ལ་མཐུན་མི་མཐུན་
གཉིས་སུ་མེད་པས་ཤུགས་འབྱུང་། ཐམས་ཅད་ནས་ཐམས་ཅད་དུ་སྒོ་གསུམ་
ལྷུག་པ་ལ་གཉེན་པོ་མེད་པས་ན་ཕྱལ་བ། ཡན་པ། ཧར་བ་གནས་སོ། །བློ་བདེའོ།།
ཞེས་སོ། །འབྲས་བུ་ཐམས་ཅད་ཀྱི་འགགས་སྐུ་གསུམ་ཀློང་བརྡོལ་ལ་བསྡམ། དེ་
ཅིའི་ཕྱིར་ན། ཅི་ཤར་ཅི་སྣང་ལ་རྩིས་བརྡབ་ཕྱོགས་རིས་ཟད་པ་སྐུ་གསུམ་ཀློང་
བརྡོལ་གྱི་འབྲས་བུ་ཡིན་ནོ། །སྔ་མ་ལས། བོན་སྐུ་ཀློང་བརྡོལ་བ་ནམ་མཁའ་དངོས།
129



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལོངས་སྐུ་ཀློང་བརྡོལ་བ་ས་ཆུ་མེ་རླུང་། སྤྲུལ་སྐུ་ཀློང་བརྡོལ་བ་འགྲོ་དྲུག་སེམས་
ཅན། ཡེ་ཤེས་ཀློང་བརྡོལ་བ་དུག་ལྔ། རིག་པ་ཀློང་བརྡོལ་བ། དེ་དག་ཐམས་
ཅད་ཡིན་པས་གང་ཡང་མི་སྤངས་བར་ལམ་དུ་བྱེད། ཅེས་དང་། མེ་ལོང་དགུ་
འདུས་འོད་གསལ་གྱི་རྒྱུད་ལས། དགུང་ལས་ཐོག་བབས་གང་ལ་ཐོགས་ཆགས་
མེད་པ་ལྟ་བུ་ལྟ་བའི་དོན། མཐོངས་ནས་ཁྲི་གདུགས་ཤར་བས་མུན་སྨགས་ཐོགས་
བབས་ཡལ་བ་ལྟ་བུ་སྒོམ་པའི་དོན། ཤྭ་ཆུ་ལུང་དུ་བྲུགས་པའི་རྩི་ཤིང་ས་རྡོ་དབང་
མེད་ལྷག་པ་ལྟ་བུ་སྤྱོད་པའི་དོན། ནོར་བུ་རིན་ཆེན་རྙེད་པས་དགོས་འདོད་ཕུན་
སུམ་ཚོགས་པ་ལྟ་བུ་འབྲས་བུའི་དོན། ཞེས་སོ། དོན་གསུམ་པ་ཆིངས་སུ་བཅིང་
པ་ནི། དེ་ལྟར་ལྟ་སྒོམ་སྤྱོད་འབྲས་དེ་དག་ཐམས་ཅད་ཀྱི་ཐག་ད་ལྟར་ཀྱི་སྣང་བ་
འགགས་མེད་ཀྱི་སྟེང་དུ་གཅད། མདོ་བོན་ཉིད་ཀྱི་རིག་པ་ཐིག་ལེ་ཉག་གཅིག་ལ་
བསྡུ། འགག་རྩོལ་བྲལ་མཐའ་ལས་འདས་པས་བསྡམ། གནད་འཁོར་འདས་དབྱེར་
མེད་དུ་བཀྲོལ། ལ་བོན་ཉིད་ཀྱི་དབྱིངས་སྐྱེ་འགག་མེད་པར་བཟླ་སྟེ། དོན་རྣམ་པ་
ལྔས་ཆིངས་སུ་བཅིང་པའོ།།
རྩ་བའི་ས་བཅད་གཉིས་པ་རིག་པ་རང་གནད་ཀྱི་བོན་བཞིས་སེམས་ཉིད་སྟོང་པ་
རྩ་བྲལ་བྱར་མེད་བློ་འདས་ཆེན་པོར་ཐག་བཅད་པ་ནི། ནམ་མཁའ་འཕྲུལ་མཛོད་
ལས། དམ་བཅའ་གཏན་ཚིགས་ཡིད་ཆེས་རྣམ་པ་གསུམ། གདམས་ངག་ལ་བཟླ་ལྔ་
ཡིས་གཏན་ལ་དབབ། ཅེས། དམ་བཅའ་གསུམ། གཏན་ཚིགས་གསུམ། ཡིད་
ཆེས་གསུམ། བྱ་བྲལ་སྤྲོས་མེད་ཆེན་པོར་ལ་བཟླ་བའི་བོན་དང་བཞི་ལས། དང་
པོ་ལ་དངོས་དང་སྒྲུབ་བྱེད་གཉིས་ལས། དང་པོ་དམ་བཅའ་གསུམ་ནི། སྣང་
ཤེས་རྟོག་གསུམ་གང་ལའང་ཐོག་མར་བྱུང་བའི་ཡུལ་མེད། བར་དུ་གནས་པའི་
ས་མེད། ཐ་མར་འགྲོ་བའི་གནས་མེད་པར་དམ་བཅའ་འོ། །གཉིས་པ་ལ་ལུང་
130



དབྱིངས་རིག་མཛོད། སྨད་ཆ།
རིགས་གཉིས་ལས། དང་པོ་ནི། ཡུལ་སེམས་གང་ལའང་ཐོག་མར་བྱུང་ས་དང་
བྱུང་མཁན། བར་དུ་གནས་ས་དང་གནས་མཁན། ཐ་མར་འགྲོ་ས་དང་འགྲོ་
མཁན་མེད་པ་ལུང་གིས་གྲུབ་པ་ནི། ཉི་མ་དགུ་འདུས་ལས། བྱུང་བའི་ཡུལ་མེད་
གནས་པའི་ས་མེད་པ། ཕྱི་ནང་ཡུལ་སྣང་འཛིན་རྟོག་མི་གནས་ཤིང་། གང་ནས་
སྐྱེས་པ་མེད་ཅིང་གང་དུ་འགྲོ་བ་མེད།། གང་གི་ངོ་བོར་མི་གནས་རྟེན་དང་རྟེན་
བྱེད་མེད།། ཅེས་སོ། །གཉིས་པ་ལ་གསུམ་ལས། ཡུལ་སེམས་གཉིས་ལ་ཐོག་མ་
བྱུང་ས་མེད་དེ། སྣང་སྲིད་འཁོར་འདས་ཀྱི་བོན་ཐམས་ཅད་ལ་བདེན་པར་གྲུབ་
པ་རྡུལ་ཙམ་ཡང་མེད་པས་བྱུང་ས་དང་བྱུང་མཁན་མེད་དོ། །གལ་ཏེ་ཡོད་ན་གང་
ལས་བྱུང་། རང་བྱུང་གི་ཡེ་ཤེས་ལས་བྱུང་ན། དེ་ལ་དངོས་པོ་མེད་པས་བྱུང་ས་
མེད་དོ། །བྱུང་ས་མེད་ཀྱང་བྱུང་བ་མ་འགགས་ཏེ་མངོན་སུམ་དུ་སྣང་བའི་ཕྱིར་རོ།།
ཞེ་ན། །འོ་ན་དངོས་མེད་ལས་བྱུང་བ་དེ་ཡང་དངོས་མེད་རང་ཡིན་དགོས་ཏེ།
དཔེ་ན་རྟ་ལས་སྐྱེས་པ་དེ་རྟ་རང་ཡིན་ལ། སྐྱེས་པའི་རྟ་དེ་རང་ཡང་རྟ་རང་ཡིན་
ཞིང་གཞན་མ་ཡིན་པ་ལྟར། མ་སྐྱེས་པ་ལས་སྐྱེས་པའང་སྐྱེ་མེད་རང་ཡིན་ལ། སྐྱེས་
པའི་སྐྱེ་མེད་དེ་ཡང་མ་སྐྱེས་པ་རང་ཡིན་ཞིང་གཞན་མ་ཡིན་པས་ན་བྱུང་ས་དང་
བྱུང་མཁན་དུ་འདོད་མི་ནུས་སོ། །བར་དུ་གནས་ས་མེད་དེ། ཡུལ་སེམས་གཉིས་ཀ་
ལ་དང་པོ་ནས་བྱུང་ས་དང་བྱུང་མཁན་མེད་པས་ན། བར་དུ་གནས་ས་དང་གནས་
མཁན་ཅི་ལྟར་ཡོད་དེ་ཡོད་མི་སྲིད་ལ། དོན་ལ་འཁོར་བ་དང་འདས་པའམ།
སངས་རྒྱས་དང་སེམས་ཅན་གཉིས་དབྱེར་མེད་གཅིག་པ་ཡིན་པས། གཅིག་ལ་
གཅིག་གནས་སུ་མེད་དེ། ནམ་མཁའ་ལ་ནམ་མཁའ་གནས་སུ་མེད་པ་བཞིན་ལ།
དབྱེར་མེད་གཅིག་པོའམ་ཕྱི་ནང་བར་མེད་སྟོང་པ་ལ་གནས་པའི་སྒྲ་མི་འཇུག་གོ
ཐ་མར་འགྲོ་ས་མེད་དེ། དང་པོ་བྱུང་ས་མེད་པས་ཐོག་མ་མེད། བར་དུ་གནས་ས་
ཟླ3】



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མེད་པས་དངོས་གཞི་མེད། ཐ་མར་འགྲོ་ས་མེད་པས་མཐའ་མ་མེད་དེ། ཐོག་
མཐའ་བར་གསུམ་གང་གི་དུས་སུའང་ཡོད་མ་མྱོང་བ་ཞིག་གོ །འོ་ན་མེད་པ་ཕྱོགས་
གཅིག་པ་ཞིག་ཡིན་ནམ། ཞེ་ན། ཡོད་པ་མ་འགགས། མེད་པར་མ་ཞེན། མ་
འགགས་ཏེ་རང་ཤར། མ་ཞེན་ཏེ་རང་གྲོལ། ཅི་ལྟར་ཡིན་ཡང་རང་ཤར་རང་གྲོལ་
མ་འདས་པས་མཐར་ལྷུང་བའི་དོགས་པ་མེད་དོ། །གཉིས་པ་ནི། འོ་ན་མཐའ་
གང་ལའང་མི་གནས་ཤིང་རྟེན་གང་ལའང་མི་བཅའ་བ་རང་གི་ངོ་བོ་ཅི་ལྟ་བུས་
གྲུབ། ཅེ་ན། དེ་ལ་གཏན་ཚིགས་གསུམ་སྟེ། ངང་རང་བཞིན་བདག་ཉིད་གསུམ་
གྱི་གཏན་ཚིགས་ཀྱིས། ཡིན་ཐམས་ཅད་རང་བྱུང་ཡེ་ཤེས་ཡིན། ཤར་ངེས་མེད་
སྣ་ཚོགས་སུ་ཤར། དོན་བོན་སྐུ་ལས་མི་འགྱུར་ཏེ། དེའང་སྣང་སྲིད་འཁོར་འདས་
ཀྱི་བོན་ཐམས་ཅད་ཡིན་རང་བྱུང་གི་ཡེ་ཤེས་ཡིན་ཏེ། རྒྱུ་རྐྱེན་གྱིས་མ་བསྐྱེད་པས་
རང་བྱུང་བ་དང་། འདུས་མ་བྱས་པས་རང་བྱུང་བ་དང་། བྱེད་པ་པོ་མེད་པས་
རང་བྱུང་བ་ཡིན་ལ། རང་བྱུང་བ་ཉིད་ལ་དངོས་པོ་མེད་པས་ཤར་ནུབ་མེད་པ་
ལ་ཕྱི་ནང་མེད་ཅིང་སྒྲིབ་གཡོགས་དང་བྲལ་བས་རང་བྱུང་གི་ཡེ་ཤེས་སོ། །ཤར་
ངེས་མེད་སྣ་ཚོགས་སུ་ཤར་ཏེ། བོན་ཐམས་ཅད་ཅི་ཡང་མ་ཡིན་པ་ལས། ཅིར་
ཡང་འཆར་བའི་ཕྱིར་ན་ངེས་མེད། རིག་པ་ཕྱོགས་མེད་དུ་མ་འགགས་པས་ཀྱང་
ངེས་མེད། མཐའ་ཐམས་ཅད་དུ་རང་ཤར་བའི་ཕྱིར་ཡང་ངེས་མེད། རང་རྒྱུད་པ་
མེད་པས་ན་ངེས་མེད་དོ། །དོན་བོན་སྐུ་ལས་མ་འགྱུར་ཏེ། བདག་པོ་གང་གིས་ཀྱང་
དབང་དུ་མ་གྱུར་པའི་ཕྱིར་ན་འགྱུར་མེད། གདོད་མ་ནས་རང་བྱུང་དུ་རང་ཤར་
བས་འགྱུར་མེད། ངོ་བོ་ལ་དངོས་པོ་དང་མཚན་མ་མ་གྲུབ་པས་ན་འགྱུར་མེད་དོ།།
གསུམ་པ་ལ་དངོས་དང་སྒྲུབ་བྱེད་གཉིས་ལས། དང་པོ་ནི། འཁོར་འདས་ཀྱི་
བོན་ཐམས་ཅད་ལ་ཐོག་མར་བྱུང་ས་བར་དུ་གནས་ས་ཐ་མར་འགྲོ་ས་མེད་པས་
132



དབྱིངས་རིག་མཛོད། སྨད་ཆ།
ན་རྒྱུ་དང་རྐྱེན་དང་འབྲས་བུའི་བོན་ལ་མི་གནས་པར་ཡིད་ཆེས་སོ། །གཉིས་པ་ལུང་
རིགས་གཉིས་ལས། དང་པོ་ལུང་ནི། ཉི་མ་དགུ་འདུས་ལས། རྒྱུ་མེད་རྐྱེན་བྲལ་
མཐའ་རྣམས་གང་ལ་གནས་པ་མེད། ཡེ་ཤེས་དབྱིངས་དང་འབྲས་བུའི་མཐའ་ལ་
གནས་པ་མེད།། ཤེས་རབ་ཐབས་དང་ཐེག་པའི་མཐའ་ལ་གནས་པ་མེད།། ཅི་ལ་མི་
གནས་འབྲས་བུ་རང་བྱུང་བོན་གྱི་སྐུ།། ཞེས་སོ། །གཉིས་པ་ལ་གསུམ་ལས། དང་
པོ་འཁོར་འདས་ཀྱི་བོན་ཐམས་ཅད་རྒྱུ་ལ་མི་རྟེན་ཏེ། ཐོག་མ་སྐྱེ་བའི་གཞི་མེད་
པས་དང་། རང་བྱུང་ལ་རྒྱུ་མི་གཙོ་བས་དང་། བོན་ཐམས་ཅད་ལ་དངོས་གཞི་
མེད་པས་ན་རྒྱུ་ལ་མི་རྟེན་ནོ། །གཉིས་པ་རྐྱེན་ལ་མི་ལྟོས་ཏེ། བར་དུ་གནས་པའི་
ཡུལ་མེད་པས་དང་། བོན་ཐམས་ཅད་གློ་བུར་བ་ཡིན་པས་དང་། དོན་ལ་རང་
བཞིན་མེད་པས་ན་རྐྱེན་ལ་མི་ལྟོས་སོ། །གསུམ་པ་འབྲས་བུའི་བོན་ལ་མི་གནས་ཏེ།
ཐ་མར་འགྲོ་བའི་ཡུལ་མེད་པས་དང་
། འབྲས་བུ་གཞན་ནས་བསྒྲུབ་ཏུ་མེད་པས་
དང་། རིག་པ་བྱང་ཆུབ་སེམས་ལ་སྐྱེ་ཤི་མེད་པས་ན་འབྲས་བུའི་བོན་ལ་མི་གནས་
སོ། །འོ་ན་རྒྱུ་འབྲས་ཀྱི་བོན་ཐམས་ཅད་བཀག་གམ། ཞེ་ན། བཀག་གང་ཡང་
མི་བཀག་སྟེ། དེ་དག་བོན་ཉིད་ཀྱི་རོལ་པར་རང་བྱུང་ཡེ་ཤེས་འབའ་ཞིག་གོ །
བཞི་པ་ལ་གསུམ་སྟེ། སྐྱོན་སེལ་གྱིས་དོན་སྤྱིར་བསྟན་པ། བྱར་མེད་ཀྱི་རང་
བཞིན་བྱེ་བྲག་ཏུ་བཤད་པ། ཉམས་ལེན་གདེང་གིས་བཅད་པའོ། །དང་པོ་ནི།
འོ་ན་དུས་གསུམ་མཉམ་པ་ཉིད་རྒྱུན་ཆད་མེད་པའམ། སྔ་འཕྱི་ཐོག་མཐའ་མེད་
པར་རྟོགས་རུང་མ་རྟོགས་རུང་འཁོར་འདས་ཀྱི་བོན་ཐམས་ཅད་གྲོལ་ནས་འདུག་
པས། ད་ཅི་ཡང་བྱ་མི་དགོས་པའི་སྐྱོན་དུ་ཐལ་ལོ། །ཞེ་ན། བྱ་བ་མེད་པའི་བོན་
བཅུ་གཉིས་ཀྱིས་བྱར་མེད་རྩོལ་འདས་ཆེན་པོར་ལ་ཟློས་པ་ཡིན་ཏེ། བྱ་བྱེད་མངས་
ན་འཁོར་བར་འཁྱམས་པ་ནི། སྤྲོས་བྲལ་ནམ་མཁའ་དང་མཉམ་པའི་རྒྱུད་ལས། བྱ་
33



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱེད་མངས་ན་ཡང་དག་དོན་ལ་མི་གནས་ཤིང་། རྩོལ་སྒྲུབ་དྲག་ན་གཤེན་རབ་བདུད་
ཀྱི་གཡམ་ལ་རྒྱུག །བྱ་བྱེད་རང་གྲོལ་དོན་ལ་མ་ཡེངས་ལྷོད་དེ་ཤིགས་སེ་ཞོག །ཅེས་
སོ། །ཐལ་འགྱུར་འདོད་ཐོག་ཏུ་བསྒྲུབ་པ་ཡིན་ནོ། །འགལ་བ་ལམ་དུ་སློང་བ་ཡིན་
སྐད། སྣང་བ་གྲོགས་སུ་ཁྱེར། ཅིབྱས་དགེ་སྦྱོར་དུ་འགྲོ་བ་ཞེས་བྱའོ། །གཉིས་པ་བྱར་
མེད་ཀྱི་རང་བཞིན་བྱེ་བྲག་ཏུ་བཤད་པ་ལ། འཕྲུལ་མཛོད་ལས། བྱ་བ་མེད་པའི་
བོན་བཅུ་གཉིས་སུ་བསྟན། ཞེས་པས་དགོས་པ་བཞི། གདེང་ཚད་གསུམ། བྱ་
བྲལ་དུ་ལ་བཟླ་བའི་བོན་ལྔ་དང་བཅུ་གཉིས་ལས། དང་པོ་ནི། བསྒྲུབ་བྱ་གོ་ཟློག་
ནུས་པ། གཞན་གྱི་སྒྲོ་སྐུར་ལ་ཉམས་མི་ང་བ། མཚན་མའི་བྱ་བ་ལ་བློ་མི་འཇུག་
པ། སྒྲ་དང་ཐ་སྙད་ཀྱི་ཕྱིར་མི་འབྲང་བ་དང་བཞི་དགོས་སོ།།
གཉིས་པ་གདེང་ཚད་གསུམ་ནི། འཕྲལ་གྱི་མངོན་པར་ཤེས་པའམ། དྲོད་
རྟགས་ཕྲ་མོ་དག་ཨ་ཅང་ཡང་ཆེས་ཏེ། ཀུན་ཏུ་བཟང་པོ་རང་འོད་ཀྱིལ་ལེར་མཐོང་
ཡང་། རང་སེམས་ལས་གཞན་ན་མེད་པར་ཐག་ཆོད་ནས། དགའ་བ་དང་བྲོད་པ་
མི་སྐྱེ་ན། གོལ་སར་མི་འགྲོ་བའི་གདེང་ཚད་ཡིན། རྐྱེན་ན་ཚ་སྡུག་བསྔལ་གློ་བུར་
བ་དག་ཨ་ཅང་ཡང་ཆེས་ཏེ། རགྷ་དམྱལ་བའི་རྒྱལ་པོས་ལྕགས་ཀྱི་ཁྲོ་ཆུ་ཁོལ་མ་
ཁ་རུ་བླུགས་ཤིང་། སྲིན་པོ་འབར་བ་རང་མཐོང་ཡང་རང་སྣང་ལས་མི་གཞན་
པར་ཐག་ཆོད་ནས། ཉམས་ང་བ་དང་བག་ཚ་བ་མེད་ན་གཡང་སར་མི་ལྟུང་བའི་
གདེང་ཚད་ཡིན། བསྟན་པའི་བོན་དང་སྙན་གྲགས་སྒྲ་དང་ཚད་མ་དག་ཨ་ཅང་
ཡང་ཆེས་ཏེ། བདེ་གཤེགས་གཡུང་དྲུང་དཔའ་བོའམ། སྟོན་པ་གཤེན་རབ་རང་
གདུགས་ཁྱི་ལེ་བོན་གསུངས་ནའང་། རང་གི་སྣང་ཚུལ་ཡིན་པར་ཐག་ཆོད་ནས།
ཚིག་ཕྱིར་མི་འཕྲེང་ན་རྫོགས་པ་ཆེན་པོའི་གྲུབ་མཐའ་ལ་བློ་མི་ལྡོག་པའི་གདེང་
ཚད་ཡིན་ནོ། །དེ་ལྟར་འཁོར་འདས་ཀྱི་བོན་ལ་རེ་དོགས་ཀྱི་ལྟོས་ཆད། ཉམས་ང་
34



དབྱིངས་རིག་མཛོད། སྨད་ཆ།
བག་ཚ་མེད་ན་བོན་བྱ་མི་དགོས་སོ། །དེ་ལྟ་བུའི་གདེང་ཚད་དང་མི་ལྡན་ནས་
ཉམས་ང་ན་གཡང་ས། ཐེ་ཚོམ་ཟ་ན་སླར་ལྡོག་གོ །གསུམ་པ་བྱ་བྲལ་དུ་ལ་བཟླ་
བའི་བོན་ལྔ་ལས། དང་པོ་བྱས་པའི་བོན་གྱིས་སངས་མི་རྒྱ་སྟེ། བྱས་པ་ཐམས་
ཅད་འདུས་བྱས་ཡིན། འདུས་བྱས་ཐམས་ཅད་མི་རྟག་པ་དང༌། བྱར་མེད་ནམ་
མཁའ་ལྟ་བུའི་དོན་བྱ་རྩོལ་གྱིས་མི་འགྲུབ་པས་བྱ་བྲལ་རྩོལ་འདས་ཆེན་པོར་ལ་
བཟླ་སྟེ། སྤྲོས་བྲལ་ནམ་མཁའ་དང་མཉམ་པའི་རྒྱུད་ལས། བྱ་བྲལ་རྩོལ་འདས་
བསྒྲུབ་མེད་དོན་ལ་སུ་ཞིག་གནས། འགྲོ་བ་རྒྱུ་དྲུག་ལུས་དང་ལྷ་མི་གང་བླངས་ཀྱང་།
སེམས་ཉིད་ཡང་དག་བོན་ཉིད་ཀློང་དུ་སངས་རྒྱ་བས།། སུ་ཞིག་བཀྲིད་དྲང་དོན་
ལ་འཇུག་འདོད་ན།། རྩོལ་སྒྲུབ་མི་བྱ་དོན་ལ་གནས་པར་གྱིས། ཞེས་སོ། །གཉིས་
པ་སྤང་བྱ་མི་མཐུན་པའི་ཕྱོགས་གང་ཡང་མེད་པས་གཉེན་པོ་རྒྱུད་ལ་མི་བསྟེན་པ་
ཐམས་ཅད་དག་པ་འོད་གསལ་གྱི་ཞིང་ཁམས་བདེ་བ་ཆེན་པོར་ལ་བཟླ་སྟེ། ཀུན་
བཟང་བདེ་བའི་ལུང་ལས། རྒྱལ་བའི་དཀྱིལ་འཁོར་གསེར་གྱི་གདན།། ཕྱི་རོལ་
ནང་གི་བསྡུས་པ་ཀུན།། བདེ་ཆེན་ཉིད་ལས་གཞན་མ་ཡིན། སངས་རྒྱས་ཉིད་ལས་
མ་གཡོས་སོ། །ཞེས་སོ། །གསུམ་པ་ཅི་ལྟར་ཤར་ཤར་རང་བྱུང་ཡེ་ཤེས་གྱི་རོལ་པ།
བོན་ཉིད་ཀྱི་རྒྱུན་རང་ལ་རང་ཤར་བ་ཡེ་ཤེས་ཀློང་བརྡོལ་བས། ཐམས་ཅད་རོ་
གཅིག་མཉམ་པ་ཉིད་ཀྱི་དབྱིངས་སུ་ལ་བཟླ་སྟེ། བདེ་གཤེགས་དགོངས་པ་འདུས་
པའི་རྒྱུད་ལས། རྟོག་པའི་རླུང་གིས་གཡོ་བསྐྱོད་ཀྱང་། རང་བྱུང་ཡེ་ཤེས་དབྱིངས་
མི་ཉམས།། ལྷུན་གྲུབ་ཆེན་པོར་འུབས་ཀྱིས་ཆུབ།། རྣམ་དག་ཡོངས་གྲོལ་འབྲས་
བུ་ཆེ།། དྲི་མེད་ཡེ་ཤེས་འོད་གསལ་བ།། སྣ་ཚོགས་སྣང་བ་རོལ་པའི་རྒྱན། ཞེས་སོ།།
བཞི་པ་འཁོར་འདས་ཀྱི་བོན་ཐམས་ཅད་ཤར་ཀྱང་བོན་ཉིད་ཀྱི་དབྱིངས་ནས་ཤར།
གྲོལ་ཡང་བོན་ཉིད་ཀྱི་དབྱིངས་ནས་ཤར་དུས་ནས་གྲོལ་བས་སླར་གྲོལ་བ་གཏན་
35



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལ་ཕབ་མི་དགོས་པ་ཡེ་གྲོལ་ཆེན་པོར་ལ་བཟླ་སྟེ། དེ་ཉིད་ཀྱི་ལེའུ་བཅུ་པར། གོལ་
སྒྲིབ་བདར་ཤ་ངང་གིས་བཅད།། རྟག་ཆད་ཚིག་ལས་ཡེ་ནས་འདས།། མ་གྲུབ་མ་
འགག་ཡེ་ནས་གྲོལ། རྣམ་དག་རང་གྲོལ་ཆེན་པོའོ། །ཞེས་སོ། །ལྔ་པ་རིག་པ་བྱང་
ཆུབ་ཀྱི་སེམས་རྟོགས་པས་བཟང་དུ་མ་སོང་མྱ་ངན་ལས་འདས་པའི་མཐའ་ལས་
གྲོལ། མ་རྟོགས་པས་ངན་དུ་མ་སོང་འཁོར་བའི་མཐའ་ལས་གྲོལ། བལྟས་པས་
ཕྱོགས་རེ་ལས་མ་རྟོགས་པས་རིས་ཆད་དུ་མ་སོང་ཐེག་པ་བརྒྱད་པོའི་མཐའ་ལས་
གྲོལ། ཇི་ལྟར་བྱས་ཀྱང་ཡེ་ནས་གྲོལ་ཟིན་པས་ད་བལྟར་མེད་བསྒོམ་མེད་བསྒྲུབ་
མེད་བྱར་མེད་རྩོལ་མེད་པས་གུ་ཡངས་བློ་བདེར་གནས་པས་ཆོག་སྟེ། འཕྲུལ་མཛོད་
ལས། རྟོགས་རུང་མ་རྟོགས་རུང་ཡེ་ནས་གྲོལ་ཟིན་པས་བློ་བདེ་བར་གྱིས་ཤིག
ཅེས་སོ། །འཁོར་འདས་ཀྱི་བོན་ཐམས་ཅད་བྱར་མེད་ཆེན་པོ་ལ། བྱ་རྒྱུ་རྡུལ་ཙམ་
མེད་པར་དངོས་པོར་གྲུབ་པ་སྤུའི་རྩེ་མོ་ཙམ་ཡང་མེད་པར། རང་ལས་གཞན་དུ་
གྱུར་པ་ཆར་ཟིལ་ཙམ་ཡང་མེད་པར། ཉམས་སུ་བླང་རྒྱུ་སྐད་ཅིག་ཙམ་ཡང་མེད་
པར་ཐག་བཅད་ལ་ཉམས་ང་བག་ཚ་རེ་དོགས་ཐེ་ཚོམ་མེད་པར་རོ་ཉལ་མགོ་གཏུམས་
ལ་བསྡད་དོ། །
གསུམ་པ་ཉམས་ལེན་གདེང་གི་བཅད་པ་ནི། འོ་ན་བོན་ཐམས་ཅད་བྱར་མེད་ཡིན་
ན། རིམ་པ་བརྒྱད་པོའི་ལྟ་སྤྱོད་ཐམས་ཅད་དོན་མེད་དམ། ཞེ་ན། དེ་དག་རྩོལ་
བ་དང་བཅས་པས་རྩོལ་མེད་ཀྱི་དོན་མི་འགྲུབ་པས་དེར་མི་འཇུག་ཀྱང་དེ་དག་གི་
ཡོན་ཏན་ཤུགས་ལས་ཐོབ་ཅིང་རང་གི་རོལ་པར་ཤེས་པས་གོལ་ས་ཐམས་ཅད་ཆོད་
པ་སྟེ། དུས་གསུམ་བདེ་གཤེགས་དགོངས་པ་འདུས་པའི་རྒྱུད་ལས། དཔེར་ན་
ཤུགས་ཆེན་རྟ་བརྒྱུགས་ན།། རྩི་ཐོག་ཤུགས་ཀྱིས་འདོར་བ་ལྟར། རྩོལ་དང་བཅས་
པའི་ཐེག་པ་རྣམས།། རིག་པ་རྒྱལ་པོ་དབང་ཆེན་གྱིས།། ཤུགས་ཀྱིས་འདོར་ཞིང་
136



དབྱིངས་རིག་མཛོད། སྨད་ཆ།
ཚད་ནས་སྐྱེལ། བཙལ་མེད་འབྲས་བུ་རང་བྱུང་ཉིད།། བགྲོད་མེད་དགོངས་པ་
རང་ལ་རྫོགས།། གདོད་ནས་འཛིན་མེད་ལྷུན་གྱིས་གྲུབ།། ཅེས་སོ། །དེ་བས་ན་
རང་བཞིན་རྫོགས་པ་ཆེན་པོ་ལ་ཅི་ཡང་བྱར་མེད་པས། བྱར་མེད་རང་ལ་ཉིན་ཉལ་
མཚན་ཉལ་ལ་ཉམས་མི་ང་བ་ལྟ་བ། དེ་ལ་ལོ་ཟླ་འབྱམས་པ་སྒོམ་པ། རང་བྱུང་
དགག་ཏུ་མེད་པ་སྤྱོད་པ། རིག་པ་གང་དགར་གཏོང་བ་དགོངས་ཉམས། རྣམ་
རྟོག་ལ་དགྲར་མི་ལྟ་བ་བློའི་བཅོས་ཐབས། དུག་ལྔ་མདོག་མི་བསྒྱུར་བ་གདམས་
ངག །དགེ་སྡིག་ལ་སྤང་བླང་མི་བྱེད་པ་རྟུལ་ཤུགས། མི་མཐུན་པ་ལྐོག་ཏུ་མི་དོར་
བ་འབྲས་བུ། གཉེན་པོ་རྒྱུད་ལ་མི་བརྟེན་པ་དམ་ཚིག །བྱ་བ་ཅི་དང་ཅི་བྱེད་པ་
ཐམས་ཅད་ཤུགས་འབྱུང་དུ་གཏོང་བ་ཕྲིན་ལས། འགྲོ་ས་དང་གྲོལ་ས་ན་ཡོད་པ་
རེ་དོགས་མེད་པ་ལམ། རྟོགས་རུང་མ་རྟོགས་རུང་གྲོལ་བ་གོ་ཚད་དང་རྟོགས་
ཚད་ཡིན་ཏེ། བོན་ཐམས་ཅད་བྱར་མེད་གཅིག་པུར་འདུས་སོ། །འོ་ན་དེ་མེད་པ་
ཕྱོགས་གཅིག་པར་མ་སོང་ངམ། ཞེ་ན། བྱར་མེད་ཀྱི་དོན་རྟོགས་པ་ལ། བྱེད་པ་
ལྟར་མ་འགགས། བྱེད་པ་ལྟར་མ་ཞེན། མི་བྱེད་པ་ལྟར་མ་འགགས། མི་བྱེད་པ་
ལྟར་མ་ཞེན། མ་འགགས་ཏེ་རང་ཤར། མ་ཞེན་ཏེ་རང་གྲོལ། ཇི་ལྟར་བྱས་ཀྱང་
རང་ཤར་རང་གྲོལ་གྱི་ཀློང་ལས་མ་འདས་པས་གོལ་ས་དང་ལྟུང་ས་མེད་དོ། །དབྱིངས་
རིག་རིན་པོ་ཆེའི་མཛོད་ལས་ཡང་རབ་ཕུང་པོ་ལྷག་མ་མེད་པར་གྲོལ་བར་བྱེད་པའི་
མན་ངག་གི་སྙིང་པོ་གསང་བ་ཁྲེགས་ཆོད་ཀྱི་གདམས་པ་ཤིན་ཏུ་ཟབ་པ་མཐར་
ཐུག་པ་རྒྱ་ཆེ་བ་བསྟན་པའི་ལེའུ་སྟེ་བཅུ་བཞི་པའོ།།
༈ ད་ནི་བརྩོན་འགྲུས་ཅན་བསྒོམས་ནས་ཚེ་འདིར་གྲོལ་བར་བྱེད་པའི་ཐབས་
ཆེས་གསང་བ་ཐོད་རྒལ་གྱི་གནད་ངེས་པ་རྣམས་གཏན་ལ་དབབ་པ་ལ་གཉིས་
ལས། ཁྲེགས་ཆོད་ལས་ཁྱད་པར་འཕགས་པའི་ཚུལ། ཁྱད་པར་ཅན་གྱི་ལམ་ཉིད་
37



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བཤད་པའོ། །
དང་པོ་ལ་ཁྱད་པར་འཕགས་པའི་ཚུལ་བཤད་པར་རྣམ་གྲངས་བཅུ་ལས།
དང་པོ་གཟུང་འཛིན་དག་པའི་ཁྱད་པར་ནི། ཁྲེགས་ཆོད་ཀྱིས་རི་བྲག་ལ་སོགས་
གཟུང་ཡུལ་གཞི་མེད་དང་འཛིན་སེམས་རང་གྲོལ་ཏུ་རྒྱས་འདེབས་བྱེད་པ་ཙམ་ལས།
རྡོས་བཅས་རང་དག་བྱེད་མ་ནུས་པ་ཉིད་ཐོད་རྒལ་གྱིས་དབྱིངས་རིག་འོད་ལྔའི་
སྣང་བ་ལ་བརྟེན་ནས་ཕྱི་ཡུལ་འོད་དུ་དག་པས་གཟུང་འཛིན་ལས་དངོས་སུ་གྲོལ་
བ་ནི། ཡེ་ཁྲི་མཐའ་སེལ་ནམ་མཁའ་དཀར་པོའི་རྒྱུད་ལས། གཟུང་འཛིན་མི་གནས་
རྣམ་པར་དག །དེ་ཡི་ངང་དུ་སངས་རྒྱས་ཚེ། ཞེས་སོ། །གཉིས་པ་ཕུང་པོ་རང་སྣང་
གི་ཁྱད་པར་ནི། ཁྲེགས་ཆོད་འབྱོངས་པ་ན་ལུས་རྡུལ་ཕྲན་ཆ་མེད་ལས་འོད་དུ་
འགྲོ་མི་སྲིད་ལ། འོད་དུ་མ་སོང་ན། རེས་འགའ་བའི་སྒྱུ་ལུས་དང་ཟད་པར་གྱི་སྐྱེ་
མཆེད་ལ་སོགས་པས་མཐར་ཐུག་གི་ས་མི་ཆོད་པ་དང་། འོད་ལུས་མ་ཐོབ་ན་སྤྱན་
དང་མངོན་ཤེས་རྫུ་འཕྲུལ་རླབས་པོ་ཆེའི་བདག་ཉིད་འཕོ་བ་ཆེན་པོའི་སྐུ་མི་འཐོབ་
པས། རྟེན་དེས་འགྲོ་དོན་རྒྱ་ཆེ་མི་འགྲུབ་པ་གང་ཞིག །ཐོད་རྒལ་གྱིས་གཟུགས་
ཕུང་རང་སྣང་རང་འོད་དུ་ལྷག་ནས་ཕུང་གཞན་རང་སར་དག་སྟེ། སྲོག་མེད་
གཡུང་དྲུང་གི་སྐུ་གྲུབ་པས། འཁོར་བ་མ་སྟོངས་ཀྱི་བར་དུ་བཞུགས་ནས་འགྲོ་དོན་
མཛད་པ་ནི། དཔེར་ན་གྱེར་ཆེན་དྲན་པ་ནམ་མཁའ་ལྟ་བུའི་དགོངས་སྤྱོད་བླ་ན་
མེད་པས་རྟོགས་པར་བྱ་ལ། སྔ་མ་ལས། ཕུང་པོ་ལྔ་རྣམས་སྣང་བ་ཡང་།། མ་སྤངས་
རང་སྣང་དག་པས་ཚེ།། ཞེས་སོ། །གསུམ་པ་རྣམ་ཤེས་དག་པའི་ཁྱད་པར་ནི།
ཁྲེགས་ཆོད་དུ་འཁྲུལ་སྣང་མི་འགགས་པས། འཁྲུལ་ཤེས་མི་འགགས་ལ། ཡུལ་ཡུལ་
ཅན་གྱི་བོན་ལ་བརྟེན་པས་མྱུར་དུ་གྲོལ་དཀའ་བ་ཉིད། ཐོད་རྒལ་དུ་ཡུལ་དག་པས་
རྣམ་ཤེས་རང་ལོག་ནས། ཡུལ་ཡུལ་ཅན་དུ་ལྟོས་པ་མེད་པས་འཁྲུལ་སྣང་མིང་མེད།
138



དབྱིངས་རིག་མཛོད། སྨད་ཆ།
ཡུལ་སེམས་རང་དག་སེམས་དཔའ་སེམས་མར་རང་གྲོལ་བའི་ཁྱད་ཞུགས་པ་ནི།
སྔ་མ་ལས། རྣམ་ཤེས་བརྒྱུད་ཀྱི་ཡུལ་བརྒྱད་ཀྱང་།། རང་ལས་སྣང་བའི་སེམས་མ་
བརྒྱུད།། མ་བཙལ་ངང་ལས་ལྷུན་གྱིས་གྲུབ། ཡེ་ཤེས་རང་སྣང་བདག་ཉིད་ཆེ།
ཞེས་སོ། །བཞི་པ་འོད་གསལ་མངོན་མཐོང་གིས་རང་ལས་གཞན་དུ་འགྲོ་དོན་བྱེད་
དུ་མེད་པའི་ཁྱད་པར་ནི། རིག་པ་འོད་ཀྱི་ལུས་སུ་ཡེ་ནས་ཡོད་གསུངས་པ་དེ་ཁྲེགས་
ཆོད་ཀྱིས་སྟོང་པར་མཇལ་བ་ལས་རང་འོད་མ་མཐོང་བས། ཡུལ་སྣང་རང་སྣང་
འོད་གསལ་དུ་མ་གྲོལ་ཏེ། གཞན་དུ་ལྟ་བ་མ་སྤངས་པས་འགྲོ་དོན་ཡང་གཞན་
བྱེད་པ་དེ་ཉིད། ཐོད་རྒལ་གྱིས་གནད་གཅུན་པས་བོན་ཉིད་རང་གདངས་ནང་དུ་
ཟིན་དུས། རིག་པའི་འོད་གདངས་སྒྲོན་མའི་སྒོར་འཆར་ནས་ཐམས་ཅད་རང་
སྣང་འོད་གསལ་དུ་གྲོལ་བས། རང་ལས་གཞན་དུ་འགྲོ་དོན་བྱེད་དུ་མེད་པ་ནི།
སྔ་མ་ལས། རང་ལས་འབྱུང་ཞིང་རང་ལ་སྣང་།། ངང་དྭངས་ཡིན་པས་ཡུལ་དང་
བྲལ། ཡུལ་མེད་རང་སྣང་ཆེན་པོ་ལ། འགྲོ་དོན་གཞན་དུ་མེད་པས་ཚེ།། ཞེས་སོ།།
འོ་ན་ཐམས་ཅད་རང་སྣང་དུ་ཤེས་ནས་འགྲོ་དོན་མི་བྱེད་པ་མ་ཡིན་ནམ། ཞེ་ན།
མ་ཡིན་ཏེ་རང་སྣང་དུ་ཤེས་བཞིན་དུ་འགྲོ་དོན་ཡང་མཛད་པའོ། །ལྔ་པ་འབྲས་བུ་
བཙལ་དུ་མེད་པའི་ཁྱད་པར་ནི། ཁྲེགས་ཆོད་དུ་འཁྲུལ་སྣང་རགས་པས་བཀབ་
ནས་འབྲས་བུ་ལྐོག་ཏུ་གྱུར་པ་དེ་ཉིད། ཐོད་རྒལ་གྱིས་སྣང་བ་ཚད་དུ་ཕྱིན་པ་ན་
མངོན་དུ་བྱེད་ནས་འབྲས་བུ་ཕྱི་དུས་ལ་འཇོག་མི་དགོས་པ། ཚེ་འདིར་རང་ལས་
མ་བཙལ་ལྷུན་གྲུབ་ཏུ་འབྱུང་བ་རང་གི་རང་ཆེ་ཡིན་ཏེ། སྔ་མ་ལས། འབྲས་བུ་རང་
ཚེ་བཙལ་དུ་མེད།། མ་བཙལ་ལྷུན་གྱིས་གྲུབ་པས་ཆེ།། ཞེས་སོ། །དྲུག་པ་རྩོལ་སྒྲུབ་
ལས་འདས་པའི་ཁྱད་པར་ནི། ཁྲེགས་ཆོད་ཀྱིས་ལམ་དུ་འབྲས་བུ་མངོན་དུ་བྱེད་མི་
ནུས་ཤིང་། གདོད་ཅིག་འཐོབ་དགོས་
བ་དགོས་པས་སེམས་རྩོལ་བ་ལས་འདས་པ་མེད་ལ།
139



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཐོད་རྒལ་གྱིས་ལམ་དུ་འབྲས་བུ་མངོན་གྱུར་དུ་རང་ལ་རང་ཆས་གནས་པས་རྩོལ་
སྒྲུབ་ལས་འདས་པའི་ཁྱད་ཡོད་པ་ནི། སྔ་མ་ལས། རང་ལ་རང་ཆས་གནས་པས་
ན།། རྩོལ་སྒྲུབ་མཐའ་ལས་འདས་པས་ཆེ། ཞེས་སོ། །བདུན་པར་རང་སྣང་མངོན་
སུམ་དུ་གཟིགས་པའི་ཁྱད་པར་ནི། ཁྲེགས་ཆོད་དུ་དབང་དྲུག་གི་སྒོ་མ་དག་པ་ལས།
སེམས་ཀྱི་དྭངས་འཚོལ་དགོས་པ་བྱུང་ལ། ཐོད་རྒལ་དུ་འོད་གསལ་གྱི་སྒོ་ཡེ་ཤེས་
ཀྱི་རླུང་གིས་ཕྱེ་བས་སྒྲོན་མ་བཞིའི་སྣང་བ་འཆར་བས་འཁྲུལ་སྣང་རང་དག་གི་
ཐམས་ཅད་རང་སྣང་དུ་རྟོགས་ནས་བོན་ཉིད་ཟེར་གདངས་ལ་མཇལ་བའི་དོན་
ལ་འདུ་འབྲལ་མེད་པ་ནི། སྔ་མ་ལས། རང་གི་སྣང་བའི་དོན་རྟོགས་པས།། དོན་
ལ་འདུ་འབྲལ་མེད་པས་ཆེ། ཞེས་སོ། །བརྒྱད་པ་ས་ཡི་ཁྱད་པར་ནི། ཁྲེགས་ཆོད་
ཀྱིས་སེམས་ཙམ་ལས་སྣང་ལུས་གཉིས་ཚད་དུ་བསྐྱལ་མ་ནུས་པ་གང་ཞིག །ཐོད་རྒལ་
གྱིས་སྤྱོད་དུ་མེད་པའི་དོན་ལ་བསྐྱལ་ནས། མི་འགྱུར་གཡུང་དྲུང་གི་ས་ཆེན་ནོན་
པས་འཕགས་ཏེ། དེ་ཉིད་ལས། མི་འགྱུར་གཡུང་དྲུང་ས་འདི་ལ།། དོན་ལ་སྤྱོད་
དུ་མེད་པས་ཆེ།། ཞེས་སོ། །དགུ་པ་ལམ་གྱི་ཁྱད་པར་ནི། ཁྲེགས་ཆོད་ཀྱིས་འགྲོ་ས་
དང་གྲོལ་ས་ན་ཡོད་པ་ཁ་ན་བཤད་ཀྱང་
། འཁྲུལ་སྣང་མ་དག་པས་དེར་དངོས་སུ་
མ་ཕྱིན་ལ། ཐོད་རྒལ་གྱིས་སྣང་བ་འོད་གསལ་དུ་ཡལ་ནས་འགྲོ་ས་དང་གྲོལ་ས་
དངོས་ཀྱི་ཐོག་ཏུ་ཕྱིན་ཏེ། ལམ་ལ་བགྲོད་དུ་མེད་པའི་ཁྱད་ཞུགས་པ་ནི། སྔ་མ་
ལས། བགྲོད་དུ་མེད་པའི་ལམ་མཆོག་ལ།། ཡེ་ནས་དམིགས་པ་མེད་པས་ཆེ།།
ཞེས་སོ། །བཅུ་པ་གདམས་ངག་གནད་ཀྱི་ཁྱད་པར་ནི། བོན་ཐམས་ཅད་བདག་
ཉིད་ལ་འདུས་ཤིང་། བདག་ཉིད་ཀྱི་གནས་ལུགས་འོད་གསལ་སྟོང་པ་ཉིད་ཡིན་
པས། བོན་ཐམས་ཅད་འོད་གསལ་སྟོང་པ་ཉིད་དུ་དག་པར་བྱེད་པའི་ཐབས་ནི།
ཐེག་པ་འོག་མ་བ་ལྟ་ཅི། ཁྲེགས་ཆོད་ཀྱིས་ཀྱང་མི་ཤེས་པས། གདམས་ངག་གི་
【4)



དབྱིངས་རིག་མཛོད། སྨད་ཆ།
གནད་མཐར་ཐུག་པས་འཕགས་སྟེ། སྔ་མ་ལས། བོན་རྣམས་ཐམས་ཅད་བདག་
ཉིད་དོ། །འོག་མ་དག་གིས་ཤེས་པ་མེད།། དེ་ཕྱིར་བདག་ཉིད་ཆེན་པོར་བཤད།།
དེ་ཉིད་སངས་རྒྱས་ཡིན་པས་ཆེ།། ཞེས་སོ།།
དོན་གཉིས་པ་ཁྱད་པར་ཅན་གྱི་ལམ་ཉིད་བཤད་པ་ལ་དོན་གྱི་ས་བཅད་གསུམ་སྟེ།
གང་ཞེ་ན། གཏན་ཚིགས་ལུང་དྲང་པ། ལུང་དོན་བཀའ་འགྲེལ་གྱི་མན་ངག་
གིས་བཀྲལ་བ། མན་ངག་གི་གནད་ངེས་པ་གཏན་ལ་དབབ་པའོ། །དང་པོ་ནི།
རིག་པའི་ཁུ་བྱུག་ཡན་ལག་བཞི་པའི་སྐབས་ནས། དངོས་མེད་གསུང་གི་སྙིང་པོའི་
རྟེན།། དབང་བྱེའུ་འཕར་མ་མཆུ་རིང་ནི།། མཚལ་དཀར་བྲག་ལ་གནས་བཅས་
ཤིང་། བྱ་རྒྱལ་ཁུ་སྲས་རྟ་རུ་བྱེད།། སྤྲུལ་པའི་ཁུ་བྱུག་རྟ་ཞོན་ནས། ཕྱོགས་བཅུའི་
འཇིག་རྟེན་མཐའ་དག་ཏུ། ཉམས་ང་མེད་པས་ས་ཕྱོགས་གཅོད། རྟ་གསུམ་འཕར་
མར་སྤོས་ནས་ཀྱང་། ས་གསུམ་དག་ན་འཕྱོ་ཞིང་གནས། ཞེས་སོ། །
གཉིས་པ་ལུང་དོན་མན་ངག་གིས་བཀྲལ་བ་ནི། ཀུན་ཏུ་བཟང་པོའི་གསུངས་
པའི་བཀའ་འགྲེལ་ལས། དངོས་མེད་གསུང་གི་སྙིང་པོའི་རྟེན།། ཞེས་པ། འདི་
ནི་བྱང་ཆུབ་སེམས་རིག་པའི་ཁུ་བྱུག་གི་ནང་ནས། ཡན་ལག་བཞི་པ་དབང་གི་བྱེའུ་
འཕར་མ་མཆུ་རིངས་ཀྱི་ལུང་སྟོན་ཏེ། དཔེར་ན་ནམ་མཁའ་ནི་སྣང་སྲིད་ཁྱབ་
གདལ་དུ་གནས་པ་ལ། དངོས་པོ་ཅིར་ཡང་མ་བྱུང་པ་དེ་ནི་སེམས་ལ་དངོས་པོ་
མེད་པའི་དཔེ་ཡིན་ལ། ནམ་མཁའི་སྙིང་པོ་འགྱུར་བ་མེད་པའི་ངང་ཚུལ་ཅན་
ཡིན་པ་དང་འདྲ་བར་ན། དོན་བོན་ཉིད་ལ་ཡང་དངོས་པོ་ཅིར་ཡང་མ་བྱུང་སྟེ།
དངོས་པོ་མེད་པའི་ངང་དེ་ལས་སྙིང་པོ་བོན་རིག་པའི་ཁུ་བྱུག་འགྱུར་བ་མེད་པའི་
ངང་ཚུལ་ཅན་འདི་བྱུང་ངོ་། །དེ་བཞིན་དུ་རྟགས་སེམས་ཉིད་ལའང་དངོས་པོ་ཅིར་
ཡང་མི་འབྱུང་བ་ལ། སེམས་ཉིད་ཀྱི་སྤྲུལ་པ་རང་བཞིན་མེད་པ་གསུང་གི་སྙིང་པོ་
4f



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སེམས་རིག་པའི་ཁུ་བྱུག་གསལ་བར་རྟོགས་ན། དུས་གསུམ་དུ་འགྱུར་བ་མེད་པའི་
སྙིང་པོ་ཅན་ཡིན་པས། ཅི་ལ་ཡང་མི་རྟེན་ནའང་འགྲོ་བ་སེམས་ཅན་གྱི་དོན་ལ་
གཤེགས་པའི་དུས་སུ་བརྟེན་དུ་ཡང་ཡོད་པར་སྟོན་ཏེ། དཔེར་ན་བྱ་རྗེ་ཁུ་བྱུག་ནི་
ལྷོ་ནས་བྱང་དུ་འཕུར་རམ། བྱང་ནས་ལྷོ་རུ་འཕུར་བའི་དུས་ན། དབང་གི་བྱེའུ་
ཁུག་རྟ་གསེར་སྒ་ཅན་ཞེས་བྱ་བ་དེ། བྲག་དམར་མཚལ་དཀར་གྱི་ཚང་ནས་ཕྱུང་
རྟ་དེ་ལ་ཞོན་ནས་འགྲོ་བ་དང་འདྲ་བར་ན། རང་ཤེས་རིག་གི་རྒྱལ་པོ་བྱང་
ཆུབ་ཀྱི་སེམས་ཀྱང་། འགྲོ་བ་སེམས་ཅན་གྱི་དོན་ལ་རྫུ་འཕྲུལ་གྱི་སྐུར་ཕྱུང་ཙམ་
ཉིད་ན། དབང་གི་བྱེའུ་འཕར་མ་མཆུ་རིངས་ཞེས་ཀྱང་བྱ། ཤེ་ཐུན་ཝེར་ཞི་ཞེས་
ཀྱང་བྱ། རྩེ་ག་རྩ་འཛིན་ཞེས་ཀྱང་བྱ་སྟེ། གློ་མ་བཞི་བུ་བཞི་བྲག་དམར་མཚལ་
དཀར་དང་འདྲ་བའི་ཚང་ནས་ཕྱུང་ནས། རྟ་དེ་ལ་ཞོན་ནས་འགྲོ་བ་སེམས་ཅན་
གྱི་དོན་རྒྱ་ལག་ཕྱད་པར་མཛད་དེ། ཅང་ཤེས་སྤྲུལ་པའི་རྟ་དེས་ནི་བསྐྱོད་ཅིང་འགྲོ་
བའི་ཚེ་ན། རྒྱལ་པོ་ཆེན་པོ་བཞིས་ནི་ཞབས་ནས་འདེགས་སོ། །དུས་བཞིའི་
རྒྱལ་མོ་བཞིས་ནི་མཐའ་རྟེན། སྤྲུལ་པའི་རླུང་བཞིས་ནི་བསྐྱོད་ཅིང་འདེགས་སོ།།
ཆུ་བོ་ཆེན་པོ་བཞིས་ནི་བསོད་ནམས་ཀྱི་རྒྱུན་སྲིང་ངོ༌
། །སྤྲུལ་པའི་མེ་བཞིས་ནི་
དྲོད་སྙོམ་མོ། །གསེར་གྱི་ས་གཞི་ལ་ནི་གནས་བཅས། གསལ་བའི་མེ་ལོང་བརྒྱུད་
ནི་སྐུ་ལ་བརྒྱན། གསང་བའི་ཡི་གེ་འབྲུ་གསུམ་ནི་ཐུགས་ལ་བཀོད། གསལ་བའི་
སྒྲོན་མ་ལྔ་ནི་དབུ་ཡི་གཙུག་ནས་སྐྱེས། གཟའ་དང་རྒྱུ་སྐར་ནི་རྐེད་ལས་འཆར།
འཁོར་རྣམ་པ་བཞིས་ནི་བཀའ་སྡོད་བྱེད་པས། འགྲོ་བ་སེམས་ཅན་གྱི་དོན་མ་
འགགས་ཤིང་རྣམ་པར་འབྱེད་པ་ནི། རྟ་དེའི་ཡོན་ཏན་ཡིན་ཏེ། རྟ་དེས་ནི་རིག་
པའི་ཁུ་བྱུག་འཁོར་བའི་ས་ལ་སྟོན་པ་ལ་གཤེགས་པའི་རྟེན་བྱེད་དོ། །སྤྲུལ་པའི་
ཁུ་བྱུག་རྟ་ཞོན་ནས།། ཞེས་པ། དཔེར་ན་རླུང་རྫི་བ་དུང་ཕྱུར་འཁོར་ལོ་ཅན་གྱི་རྟ་
342



དབྱིངས་རིག་མཛོད། སྨད་ཆ།
ལ་ཉི་ཟླ་དང་གཟའ་སྐར་ཐམས་ཅད་ཞོན་ནས། ཕྱོགས་བཅུའི་འཇིག་རྟེན་མཐའ་
དག་པ་རུ། བསྐོར་ཞིང་འགྲོ་ཡང་ཉམས་ང་བ་མེད་པ་དང་འདྲ་སྟེ། སེམས་ཀྱི་མི་
ཕོ་ཞིག་ཡིད་ཀྱི་རྟ་ལ་བཅིབས་ནས་བོན་ཉིད་མི་འགྱུར་བའི་ཀློང་ན། ཐེག་པ་ཡུད་
ཀྱིས་བགྲོད་པའི་སྐྲས་ལམ་ལ། ཡིད་འགྲོ་ནི་བྱི་ལི་ལི། སེམས་འགྲོ་ནི་ཕྱལ་ལ་ལ་ཏེ་
གཤེགས་པས། འཁོར་བའི་ས་ལས་འཇིག་རྟེན་ལས་འདས་པའི་ས་ལ། ཕྱོགས་
བཅུ་གང་ནས་གཤེགས་ཀྱང་ཉམས་ང་མེད་པའི་ས་ཆོད་དེ་འོང་བའོ། །རྟ་གསུམ་
འཕར་མ་སྤོས་ནས་ནི། ཞེས་པ། གཤེན་འཆི་མེད་གཙུག་ཕུད་དེ་ནི། དང་པོ་བོན་
ཉིད་ཀྱི་དབྱིངས་ནས་འཇིག་རྟེན་གྱི་གནས་འདི་རུ། སྟོན་པ་ལ་གཤེགས་པའི་
དུས་སུ། དབང་གི་བྱེའུ་འཕར་མ་མཆུ་རིངས་ལ་བཅིབས་ནས་འཁོར་བའི་ས་ལ་
འཕྱོ་ཞིང་གནས་པ་དང་གཅིག །དེ་ནས་སེམས་ཅན་ཐམས་ཅད་ཁོ་ཐག་བཅད་
པའི་ཕྱིར། མི་རྟག་པའི་ཚུལ་བསྟན་ནས་གཡུང་དྲུང་གི་སྙིང་པོ་ལ་གཤེགས་པའི་
ཤུལ་ཁ་རུ། སེམས་ཀྱི་མི་ཕོ་ཡིད་ཀྱི་རྟ་ལ་བཅིབས་ཤིང་། འཕར་མར་སྤོས་ནས་མོས་
པར་སྤྱོད་པའི་ས་ལ་འཕྱོ་ཞིང་གནས་པ་དང་གཉིས། དེ་ནས་བླ་ན་མེད་པ་ཡང་
དག་པར་རྫོགས་པའི་འབྲས་བུ་འཐོབ་པར་བྱ་བའི་ཕྱིར། ཨ་དཀར་པོའི་རྟ་ལ་
བཅིབས་ནས་གཡུང་དྲུང་གི་ས་བཅུ་ལ་འཕྱོ་ཞིང་གནས་པ་དང་གསུམ་ལ་བྱའོ། །
ཞེས་སོ། །
གསུམ་པ་མན་ངག་གི་གནད་ངེས་པ་གཏན་ལ་དབབ་པ་ནི། རིག་པའི་ཁུ་བྱུག་གི་
བཀས་བཅད་པའི་ཡན་ལག་བཞི་པའི་གནད་ངེས་པ་གང་ཡིན་པ་དེ་ཉིད། ཀུན་
ཏུ་བཟང་པོས་གསུངས་པ་མཁའ་འགྲོ་མ་རྣམས་ཀྱིས་བརྡ་ཚིག་གིས་བཅིང
ད་གིས་བཅིངས་ནས་
བཞུགས་པ་ལ། སྔ་ཐོག་གི་མཁས་གྲུབ་གོང་མ་རྣམས་ཀྱིས་བརྡ་དོན་མ་བཀྲོལ་
བར་གསང་གབ་ཏུ་སོང་པ་དེ་ཉིད། ཁོ་བོས་མངོན་དུ་ཕྱུང་ནས་རྣམ་འབྱེད་ཀྱི་ཤེས་
143



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རབ་ཀྱིས་བརྡ་ཚིག་གི་དོན་བཀྲལ་བ་ལ། བླ་མ་དང་མཁའ་འགྲོ་མ་གསང་བའི་
བདག་པོ་རྣམས་ཀྱིས་གནང་བ་མཛད་དུ་གསོལ། དེ་ལའང་རང་བཞིན་རྫོགས་
པ་ཆེན་པོས་བོན་ཐམས་ཅད་རང་བྱུང་གི་ཡེ་ཤེས་ཉག་གཅིག་ལས། འོག་མ་ལྟར་
དཔེ་དོན་རྟགས་གསུམ་དུ་མི་འདོད་ཅིང་དབྱེ་བསལ་དང་བྲལ་བ་ལ། དཔེར་ན་
ནམ་མཁའ་ལ་དངོས་པོ་མེད་པ་བཞིན་དུ་རང་བྱུང་གི་ཡེ་ཤེས་ལའང་དངོས་པོ་
མེད་པས། བོན་ཉིད་སྟོང་པ་ལ་སེམས་ཉིད་རིག་པའི་ཡེ་ཤེས་རང་ཤར་ནས་དུས་
གསུམ་དུ་སྒྲིབ་མེད་དུ་གནས་པ་དེ་ཉིད་ད་ལྟ་གང་ན་བཞུགས་ཞེ་ན། རང་རང་
གི་སྙིང་ག་བོན་གྱི་ཕོ་བྲང་གི་ནང་རང་གདངས་འོད་ལྔའི་དཀྱིལ་ན་བཞུགས་པ་སྟེ།
ལེའུ་བརྒྱད་པར། བོན་ཉིད་རིག་པ་རང་གི་འོད་དུ་བཞུགས།། ཞེས་དང་། རིག་
པ་འོད་ཀྱི་ཕུང་པོར་ཤེས་པར་གྱིས།། ཞེས་པས། སྙིང་གི་དཀྱིལ་ན་རིག་པའི་རང་
གདངས་འོད་ལྔ་ཉི་མའི་ཟེར་ལྟར་ཤར་བ་ལ། སྙིང་ནས་གློ་བར་འབྲེལ་པའི་རྩ་གྲོ་
སོག་གི་སྦུབས་ཙམ་ཞིག་རླུང་གིས་གང་བ་ལས་དབུགས་ཐམས་ཅད་མཆེད་པའི་
རྟེན་བྱེད་ཅིང་། དེ་ལས་རྩ་འདབ་སོ་སོར་གྱེས་པ་ནས། རིག་གདངས་གློ་རྩའི་
ནང་དུ་ཞུགས་པ་རླུང་དང་འདྲེས་པའི་རྩལ་སྒོ་ལྔའི་ཡུལ་ལ་ཤར་བའི་རྟོག་ཚོགས་
ཐམས་ཅད་འབྱུང་བས་ན། རླུང་དེས་རིག་པའི་ཡེ་ཤེས་འཁོར་བའི་ས་ལ་དྲོང་བའི་
རྟར་བྱེད་པས། ཤེ་ཐུན་ནམ་རྩ་འཛིན་ནི་སྙིང་ཡིན་ལ། དབང་གི་བྱེའུ་འཕར་མ་
མཆུ་རིངས་ཞེས་པ་ནི་རིག་གདངས་ཏེ། གློ་མ་བཞི་བུ་བཞི་བྲག་དམར་མཚལ་དཀར་
དང་འདྲ་བའི་ཚང་ནས་ཕྱུང་བས། རིག་གདངས་གློ་རྩའི་རླུང་དང་བྲལ་ནས་
སྙིང་གར་ཐིམ་ནས། གཟུང་འཛིན་འཕྲོ་རྟོག་ཆད་པ་ན། སེམས་དང་རིག་པ་
རྒྱབ་གྱེས་པ་ཞེས་བྱའོ། །རིག་པའི་གདངས་ཡེ་ཤེས་ཀྱིས་རླུང་གིས་བསྐྱོད་ནས་འོད་
རྩི་དྭངས་པའི་ནང་ནས་ཕྱིར་འཆར་དུས་ན་སྒྲོན་མ་བཞིའི་སྣང་བ་ལ་དབང་བསྒྱུར་
144



དབྱིངས་རིག་མཛོད། སྨད་ཆ།
བས་ན། རྟ་དེ་ལ་ཞོན་ན་འགྲོ་བ་སེམས་ཅན་གྱི་དོན་རྒྱ་ལག་ཁྱད་པར་མཛད་པ་
ཞེས་པའོ། །ཅང་ཤེས་སྤྲུལ་པའི་རྟ་དེས་ནི་བསྐྱོད་ཅིང་འགྲོ་བའི་ཚེ་ན། རྒྱལ་པོ་
ཆེན་པོ་བཞིས་ནི་ཞབས་ནས་འདེགས་སོ། །ཞེས་པ་ནི་གནད་རྣམ་པ་བཞི་སྟེ།
གང་ཞེ་ན། ལུས་ངག་སེམས་ཀྱི་གནད། འཆར་བྱེད་སྒོ་ཡི་གནད། འཆར་གཞི་
ཡུལ་གྱི་གནད། རླུང་རིག་དལ་བའི་གནད་དང་བཞིའོ། །གནད་བཞི་པོ་འདི་ནི་
རྒྱལ་པོ་ཆེན་པོ་དང་འདྲ་སྟེ། དཔེར་ན་དམུ་རིགས་ཀྱི་སྲས་པོ་དེ་ཉིད་བསྟན་འཛིན་
གྱི་རྒྱལ་པོ་ཆེན་པོ་བཞིས་ཞབས་ནས་འདེགས་ན་འཇིག་རྟེན་གསུམ་དུ་བོན་གྱི་
འཁོར་ལོ་བསྐོར་ནས་དབང་བསྒྱུར་ཆོག་པ་ལྟར། གནད་རྣམ་པ་བཞིས་ཟིན་ན་
རིག་པས་རང་གི་ཡེ་ཤེས་ཀྱི་སྣང་བ་བསམ་གྱིས་མི་ཁྱབ་པ་ལ་དབང་བསྒྱུར་ཆོག་
པའོ། །དེ་བས་ན་སྒོ་གསུམ་གྱི་གནད་ལས་ལུས་ཀྱི་འདུག་སྟངས་གང་འཆའ་ཡང་
ཆ་ཆ་ནས་ལྷོད་ཆགས་པས་གཅུན་ལ། ཆེད་དུ་མ་ཡིན་ཏེ། ལུས་བྱེད་དེ་དག་ཧ་ཅང་
སྒྲིམས་དྲག་ན་རླུང་ལོག་ནས་སེམས་མི་གནས་པའི་གེགས་སུ་འགྱུར་རོ། །དེའི་དུས་
སུ་དབུགས་ཁ་ནས་དལ་བུས་གཏོང་ཞིང་། དེའང་ཕྱིར་ནོད་རིང་བ་ལ་རླུང་དལ་
བའི་ཐབས་ལ་བསླབ་པོ། ཁ་ཅིག་གིས་རླུང་སྦྱོར་བཞི་ལྡན་དུ་བཤད་པ་ནི་གནད་མ་
ཤེས་པ་སྟེ། འདིར་རླུང་དག་པར་བྱེད་ཀྱི་འཕེལ་བ་ལམ་དུ་མི་བྱེད་དོ། །འོ་ན་གནད་
དྲུག་དང་ཐིག་ལེ་དྲུག་པ་སོགས་ནས་རླུང་བཟུང་བར་བཤད་པ་ཅི་ཡིན་ཞེ་ན། དེ་
དག་གི་དགོངས་པ་གཞན་དུ་ཡོད་པས་ཐོས་ཆུང་རྣམས་མགོ་བོ་མ་འཁོར་ཞིག །
རླུང་སྣ་ནས་འབྱུང་རྔུབ་བྱེད་པ་ཐུན་མོང་གི་ལུགས་ཏེ། འཁོར་ལོ་བཞིའི་ནང་དུ་
བཀང་ནས་སེམས་གསལ་དྭངས་ཕྱེད་པའི་ཏིང་ངེ་འཛིན་བསྐྱེད་པ་སྟེ། ཀུན་རྟོག་
རགས་པ་དར་རེ་འགགས་ཀྱང་གཏན་ནས་འགག་མི་ནུས་པར་མ་ཟད། རླུང་
ལོག་འབྱམས་འཁྱིལ་རྨུགས་བཞིས་གེགས་འབྱུང་ཞིང་འཁྲུལ་སྣང་དུ་མ་འཆར་བས་
145



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འདིར་བཀག་གོ །སེམས་ཀྱི་གནད་དེའི་དུས་སུ་ཕྱིའི་དབྱིངས་ནམ་མཁའ་སྟོང་པའི་
དཀྱིལ་དུ་རིག་པ་ཐིམ་པ་ལྟར་གཏད་དོ། །སྒོའི་གནད་ལྟ་སྟངས་གང་བྱེད་ཀྱང་དེ་
ལས་མི་འགུལ་ཞིང་། ཡུལ་གནད་ཕྱི་སྲིད་པའི་སྒྲོན་མའམ་ནམ་མཁའ་ལ་གཏད་
ལ། ཡུལ་དང་སྒོ་གཉིས་འཛོམ་དུས་ན། རླུང་དལ་བར་བསྟེན་པས་རིག་པ་བཙོན་དུ་
གཟུང་བ་ཅེས་བྱ་སྟེ། དེའང་རླུང་ཅི་ནས་ཀྱང་དལ་བ་ལ་ཕྱིར་རྒྱང་རིང་པོ་འཕེན་
ཞིང་ཕྱིར་བཟུང་བ་གནད་ཡིན་ནོ། །དུས་བཞི་རྒྱལ་མོ་བཞིས་ནི་མཐའ་རྟེན། ཞེས་པ་
ནི། རྒྱབ་རྟེན་ནམ་མཐའ་རྟེན་བཞི་སྟེ། མི་འགུལ་བ་གསུམ་ལ་གཞི་བཅའ་བ།
སྡོད་པ་གསུམ་གྱིས་ཚད་བཟུང་བ། ཐོབ་པ་གསུམ་གྱིས་གཟེར་གདབ་པ། གདེང་
བཞིས་གྲོལ་ཚད་བསྟན་པ་དང་བཞིས་ནི་འོད་གསལ་གྱི་སྣང་བ་དང་པོར་སྐྱེད།
དེ་ནས་འཕེལ། བར་དུ་སྨིན། ཐ་མར་བོན་ཉིད་དུ་སྡུད་པར་བྱེད་དེ། དཔེར་ན་
དུས་བཞིས་རྩི་ཤིང་ནགས་ཚལ་ཐམས་ཅད་སྐྱེ་འཕེལ་སྨིན་སྡུད་བྱེད་པ་ལྟ་བུའོ། །
སྤྲུལ་པའི་རླུང་བཞིས་ནི་བསྐྱོད་ཅིང་འདེགས་སོ། །ཞེས་པ་ནི། ཁྱད་པར་གྱི་རྩ་ཆེན་
བཞི་སྟེ། རླུང་གིས་ཐམས་ཅད་བསྐྱོད་ཅིང་སྣང་སྲིད་ཀུན་འདེགས་པ་ལྟར།
ཁྱད་པར་གྱི་རྩ་བཞིས་འོད་གསལ་གྱི་སྣང་བ་ཐམས་ཅད་བསྐྱོད་ཅིང་བོན་ཉིད་
མངོན་སུམ་ནས་ཉམས་སྣང་གོང་ནས་གོང་འཕེལ་དུ་འདེགས་པར་བྱེད་དོ། །
དེའང་འོད་རྩ་བཞི་ནི། ཐིག་ལེ་དྲུག་པར། སྤྱིར་ནི་བཞི་བསྡུས་ཕུང་པོ་འདི།། རྩ་
ཡི་དྲ་བ་ཡིན་གྱུར་ཀྱང་།། དོན་བྱེད་ནུས་པའི་རྩ་བཞིར་ཡོད།། ཅེས་པ། འཇའ་
ཚོན་པའི་མན་ངག་གིས་བཀྲལ་བ། ཀ་ཏི་གསེར་གྱི་རྩ་ཆེན་གྱིས།། འོད་གསལ་
འབྱུང་བའི་རྟེན་ཡང་བྱེད།། དར་དཀར་སྣལ་མའི་རྩ་ཆེན་གྱིས།། ཕྱི་ཡི་ཡུལ་ལ་
འཇུག་པར་བྱེད།། ཕྲལ་འཁྲིལ་བའི་རྩ་ཆེན་གྱིས།། ནང་དུ་རང་ལ་འཆར་བར་བྱེད།།
ཤེལ་གྱི་སྦུ་གུའི་རྩ་ཆེན་གྱིས།། རང་ལ་སྣང་བའི་རྟེན་ཡང་བྱེད།། ཅེས། སྙིང་གའི་
༔ 46



དབྱིངས་རིག་མཛོད། སྨད་ཆ།
འོད་གསལ་ལས་སྒོ་བཞིར་གྱེས་པའི་རྩ་བཞི་སྟེ། འོད་གསལ་གནས་པས་ཁྱད་
པར་ཅན་གྱི་རྩ་ཡིན་ནོ། །དེའང་ཀ་ཏི་གསེར་གྱི་རྩ་ཆེན་དབུ་མའི་དབུས་དང་།
དེ་ལས་སྙིང་གི་དབུས་ན་འབྲེལ་ནས་འོད་གསལ་གྱི་སྣང་བ་འབྱུང་བའི་རྟེན་
བྱེད་ལ་ཀུན་ཏུ་བཟང་པོ་གཞིའི་ཐིག་ལེས་གང་བར་གནས་སོ། །ཐིག་ལེ་དྲུག་པར་
རྩ་བཞིར་ཡོད་དེའི་ནང་ན་བྱང་ཆུབ་སེམས་ཀྱི་རྩ་གནས་པར་བཤད་པ་ནི་རྟེན་རྩ་
སྟེ་འདི་དང་མཉམ་དུ་ཟློས་པ་སྟེ། དང་པོའི་རྟེན་རྩ་དང་དེའི་གདངས་རྩ་དང་དེའི་
འོད་རྩ་སྟེ་རྟེན་གཅིག་ལ་རྟེན་དང་བརྟེན་བརྟེན་རྩ་སྟེ། མིང་གསུམ་གྱི་འབྲེལ་ཆགས་
པར་ཤེས་དགོས་སོ། །དར་དཀར་སྣལ་མ་ལྟ་བུ་ནང་རྩ་འགྲེང་བུ་གཅིག་ལ་གཉིས་
སུ་གྱེས་པའི་སྣ་གཅིག་མིག་གཡས་སུ་ཟུག་ནས་ཕྱིར་ཡུལ་ལ་འཇུག་པའི་རྟེན་
བྱེད། གཅིག་ཚངས་བུག་ལ་ཟུག་ནས་བོན་ཉིད་སྐྱེ་མེད་ཀྱི་ལམ་དུ་འཇུག་པའི་ཐིག་
ལེ། རིག་པ་རྟོག་མེད་ཀྱི་སྐུ་འཆར་ཞིང་རྟེན་ལ་རྣམ་ཤེས་འཕོ་བ་སྦྱང་བའི་ལམ་
སྟེ། བུ་ག་དགུའི་སྟེང་རོལ་ཉེ་ལོ་ཨུཏྤལ་གྱི་ནང་ནའོ། །ཕྲ་ལ་འཁྲིལ་ནི་འཁོར་ལོ་
བཞིའི་དབུས་ནས་རྩེ་མོ་གཅིག་ཏུ་མིག་གཡོན་པར་ཟུག་ནས་འོད་གསལ་གྱི་སྣང་
བ་རང་ལ་འཆར་བའི་རྟེན་བྱེད་དོ། །ཤེལ་བུག་ཅན་ནི་སྙིང་ནས་མིག་ཏུ་འབྲེལ་
ནས་རང་ལ་སྣང་ཞིང་ནང་དུ་ནུབ་པར་བྱེད་ལ། བཟང་པོའི་རྒྱན་དང་ལྡན་པའི་
ཐིག་ལེ་དང་གཡུང་དྲུང་ལུ་གུ་རྒྱུད་ཀྱི་སྣང་བ་གྲངས་མེད་པ་འཆར་བའི་རྟེན་བྱེད་
དོ། །འདི་དག་གི་གོ་དོན་སྔོན་ཆད་ལྷོངས་བ་མ་བྱུང་ལ་ཁོ་བོའི་བློ་གྲོས་ཀྱི་མཐུས་
གསལ་བར་འབྱེད་དོ། །ཆུ་བོ་ཆེན་པོ་བཞིས་ནི་བསོད་ནམས་ཀྱི་རྒྱུན་སྲིང་ངོ་།
ཞེས་པ་ནི། བོན་ཉིད་མངོན་སུམ་གྱི་སྣང་བ། ཉམས་སྣང་གོང་འཕེལ་གྱི་སྣང་བ།
རིག་པ་ཚད་ཕེབས་ཀྱི་སྣང་བ། བོན་ཉིད་ཟད་པའི་སྣང་བ་དང་བཞི་སྟེ། དཔེར་
ན་རྟག་གཟིགས་འོལ་མོ་གླིང་གི་དབུས་དཀྱིལ་དུ་རིའི་རྒྱལ་པོ་གཡུང་དྲུང་དགུ་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བརྩེགས་བྱ་བ་རིན་པོ་ཆེ་སྣ་ཚོགས་ལ་གྲུབ་པ་གཅིག་ཡོད་པ་དེའི་ལོགས་བཞི་ནས་
ཆུ་བོ་ཆེན་པོ་བཞི་ཕྱོགས་བཞིར་འབབས་ནས། གླིང་ཐམས་ཅད་ཀྱི་ཚེ་དང་བསོད་
ནམས་ཀྱི་རྒྱུན་བསྲིང་ཞིང་དག་བྱ་ཀུན་དག་ཅིང་གཙང་བར་བྱེད་པ་ཡོད་དོ། །དེ་
བཞིན་དུ་སྣང་བ་ཆེན་པོ་བཞིས་ཀྱང་ཟད་པའི་བར་དུ་འཆར་སྒོའི་རྒྱུན་བསྲིང་
ཞིང་རྡོས་བཅས་ཐམས་ཅད་འོད་གསལ་སྟོང་པ་ཉིད་དུ་དག་པར་བྱེད་དོ། །སྣང་བ་
བཞིར་གྲངས་ངེས་པ་ནི། ཕྱིར་ནམ་ཟླ་དུས་བཞིའི་འཕེལ་ཟད་པ་དང་། ནང་དུ་
ལུས་ངག་ཡིད་སེམས་བཞིས་བཅིངས་པ་ལས་དགྲོལ་བ་དང་། གསང་བར་དབང་
བཞིའི་ངེས་པ་སྟོན་པ་དང་། དེ་ཁོ་ན་ཉིད་དུ་སྒྲོན་མ་བཞིའི་སྣང་བ་ངེས་པ་ལ་ལྟོས་
ནས་བཞིར་ངེས་སོ། །གོ་རིམས་ངེས་པ་ནི། དང་པོའི་གཞི་བོན་ཉིད་མངོན་སུམ་
མ་མཐོང་ན་གཞན་གསུམ་གྱི་འཆར་བཞི་མེད་པས་དང་པོ་བོན་ཉིད་མངོན་སུམ་
གྱི་སྣང་བ་རྟེན་གཞི་ལྟར་འཆར་བའོ། །དེ་ཉིད་ཤར་ནས་བོན་ཉིད་ཀྱི་ངེས་པ་རྙེད་
པས་རང་བྱུང་གི་ཡེ་ཤེས་རང་ལས་རྙེད་ཅེས་བྱའོ། །མངོན་སུམ་པ་དེ་ཉིད་ལྟ་སྟངས་
ཀྱིས་གཅུན་པས་སྣང་བ་དེ་དག་གི་འཕེལ་རྒྱས་ནས་ཉམས་གོང་འཕེལ་དུ་བྱུང་ངོ་།།
དེ་ནས་ཉམས་ཀྱི་འཕེལ་ཟད་ནས་ཚད་ལ་ཕེབས་པ་སྟེ། འཕེལ་བ་མ་ཟད་ན་ཉམས་
ཐུག་པ་མེད་པས་བོན་ལ་ཟིན་པ་མེད་ཅིང་སངས་ལ་རྒྱ་དུས་མེད་པ་ལས། ཉམས་
ཀྱི་འཕེལ་ཟད་ནས་བརྟན་པའི་ཚད་ལ་ཕེབས་པས་རིག་པ་ཚད་ཕེབས་ཀྱི་སྣང་བ་
བྱུང་བའོ། །དེ་ནས་ཚད་ལ་ཕེབས་པ་དེ་ཉིད་དེ་ལས་གཞན་དུ་མི་འགྱུར་ན་སྐུ་
གསུམ་འབྲས་བུར་འདོད་པ་དང་ཁྱད་མེད་ལ། དངོས་སྣང་མཚན་མའི་བོན་ལ་
མཐར་ཐུག་ཏུ་བྱེད་པ་ཐུན་མོང་བ་རྣམས་དང་མཚུངས་པ་ཉིད་ལས། སྣང་ཉམས་
གཞི་ལ་ཐིམ་སྟེ། ཕྲ་རགས་ཀྱི་སྣང་ཤེས་ནུབ་ནས་ཀ་དག་བོན་ཟད་ལ་སྦྱོར་བས་
བོན་ཉིད་ཟད་པའི་སྣང་བ་འབྱུང་བས་ན་གོ་རིམ་དེ་ལྟར་ངེས་པའོ། །སྤྲུལ་པའི་
348



དབྱིངས་རིག་མཛོད། སྨད་ཆ།
མེ་བཞིས་ནི་དྲོད་སྙོམ་མོ། །ཞེས་པ་ནི། སྒྲོན་མ་བཞི་སྟེ། རྒྱང་ཞགས་ཆུའི་སྒྲོན་མ།
ཐིག་ལེ་སྟོང་པའི་སྒྲོན་མ། དབྱིངས་རྣམ་དག་གི་སྒྲོན་མ། ཤེས་རབ་རང་བྱུང་གི་
སྒྲོན་མ་དང་བཞིས་ནི་གང་གིས་ཀྱང་མི་གསལ་ཅིང་མཐོང་བ་མེད་པའི་སྟོང་གཟུགས་
སྐུ་དང་ཞིང་ཁམས་ཀྱི་སྣང་བ་གང་ཡང་དངོས་སུ་གསལ་ཅིང་མཐོང་བར་བྱེད་ལ།
ཐམས་ཅད་ལ་ཡེ་ཤེས་ཀྱི་དྲོད་ཆ་སྙོམས་པས་སྐུ་གསུམ་ལམ་དུ་སྨིན་པར་བྱེད་དེ།
དཔེར་ན་སྲིད་པའི་སྒྲོན་མའམ་སྤྲུལ་པའི་མེ་ཆེན་པོས་སྣང་སྲིད་ཐམས་ཅད་གསལ་
ཅིང་དྲོད་སྙོམས་པས་རྩི་བཅུད་དང་ལོ་འབྲས་གང་ཡང་སྨིན་པར་བྱེད་པ་ལྟ་བུའོ།།
དེ་ཡང་འདི་ལ་སྤྱིའི་དོན་དང་བྱེ་བྲག་སོ་སོའི་དོན་གཉིས་ལས། དང་པོ་ནི། ལུས་
ཐོག་མར་གྲུབ་དུས་ན་ལྟེ་བའི་རྩ་མདུད་གྲུ་གསུམ་དུ་འབྱུང་བའི་སྤྱན་དང་སྒྲོན་
མའི་སྤྱན་གཉིས་ཆགས་པ་ལས། འབྱུང་བའི་སྤྱན་ལས་འབྱུང་བཞིའི་ལུས་གྲུབ་
ཚུལ་གོང་དུ་བཤད་དོ། །སྒྲོན་མའི་སྤྱན་ལས་ཡེ་ཤེས་ཀྱི་སྣང་བ་འཛིན་པའི་རྩ་
གཉིས་ཆགས་ཏེ། སྤྱི་གཅོད་ལས། དང་པོར་སྲིད་པའི་གཞིར་སྤྱན་གཉིས་ཆག
ད་ཆགས།
སྤྱན་གཉིས་ནས་ཡེ་ཤེས་ཀྱི་རྩ་ཞེས་བྱ་སྟེ། སྤྱན་གཉིས་ནས་རྩ་གཉིས་ཤར་བས།
ཙིཏྟ་དང་སྲོག་རྩ་གཉིས་ཆགས། ཞེས་པས། སྤྱན་གཉིས་ལ་རྩ་གསུམ་གྱིས་སྦྲེལ་
ཏེ། དེའང་ལྟེ་བ་ནས་སྙིང་གར་འབྲེལ། དེ་ནས་མགྲིན་པར་འབྲེལ། དེ་ནས་
ཀླད་པ་དུང་ཁང་གི་དཀྱིལ་ནས་རྩ་རྩ་བ་གཅིག་ལ་རྩེ་མོ་ལྔར་གྱེས་ནས་སྒོ་ལྔ་སོ་སོའི་
རྟེན་བྱེད་པ་ལས། ཁྱད་པར་གཟུགས་མཐོང་བའི་རྟེན་བྱེད་པའི་རྩ་སྐྱོན་ཡོན་དབང་
པོ་དྭངས་བྱེད་ཅེས་བྱ་བ། རྩེ་ཆེ་ལ་རྩ་བ་ཕྲ་བ་བ་མེན་གྱི་རྭ་ལྟ་བུའི་རྩ་སྣ་གཉིས་
མིག་གཉིས་ཀྱི་ཨ་འབྲས་ཀྱི་དྭངས་མ་ལ་ཟུག་པ་ལ་བརྟེན་ནས་གཟུགས་སྣང་མཐོང་
ལ། འདི་ལ་ཞིབ་ཏུ་ཕྱེ་ན་དག་མ་དག་གི་ཆ་གཉིས་སུ་ངེས་པར་ཡོད་དེ། སྒྲོན་མ་
ལས། རྒྱང་ཞགས་ཆུ་ཡི་སྒྲོན་མ་ཡི།། ངོ་བོས་སྣང་བ་གཉིས་སུ་སྡུད།། མཐོང་བྱེད་
349



$ཚོ་ ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འཛིན་ཆ་མ་འགགས་ཕྱིར།། གཉིས་ཀའི་ཆ་འཛིན་ལྟ་བས་ན།། འཁོར་འདས་མཐུན་
པའི་ལྟ་བའོ། ཞེས་སོ། །དེ་ཡང་མ་དག་པའི་ཆ་དེས་འཁོར་བའི་འཁྲུལ་སྣང་མཐོང་
ལག རྒྱང་ཞགས་ཀྱི་རྟེན་ཆུང་ངུར་རི་བྲག་དང་ཁང་ཁྱིམ་ལ་སོགས་པ་ཆེན་པོ་རྣམས་
སྣང་བ་ནི། རླུང་གི་ཆའི་ཕྲ་ཞིབ་ལས་བྱུང་བའོ། །དག་པ་དེས་འོད་དང་ཐིག་ལེ་
དང་སྐུ་ལ་སོགས་པ་འོད་གསལ་གྱི་སྣང་བ་མཐོང་བའོ། །འདི་གཉིས་ལ་རྒྱང་ཞགས་
དག་མ་དག་གཉིས་སུ་རང་གི་སྡེ་པས་ཤེས་པར་བྱའོ། །དེའང་རྟེན་བརྟེན་རྩའི་
རང་བཞིན་དུ་གནས་པ་སྟེ། རྒྱང་ཞགས་དངོས་ནི་བརྟེན་པ་འོད་རྩ་དྭངས་པའི་སྣ་
དེ་ཉིད་ཡིན་གྱི་འཁྲུལ་སྣང་མཐོང་བ་དེ་ནི་མ་ཡིན་ནོ། །དེ་ལ་བརྟེན་ནས་ཐིག་ལེ་
སྟོང་པའི་སྒྲོན་མ་བྱུང་སྟེ། གཞི་ཡེ་སངས་རྒྱས་པའི་རྒྱུད་ལས། དཀར་འཇམ་
ཁོག་པ་སྟོང་པའི་རྩ།། ས་ལེ་སྒྲོན་མར་འོད་དཀར་རྒྱུ།། རྟགས་སུ་མིག་ལ་འོད་འཁོར་
འཆར།། ཞེས་སོ། །དེ་ལས་ཤེས་རབ་རང་བྱུང་གི་སྒྲོན་མ་དང་། དབྱིངས་རྣམ་དག་
གི་སྒྲོན་མ་གཉིས་བྱུང་བའོ། །དེའང་དོན་དམ་གྱི་འབྱུང་བཞི་དག་པའི་ཆ་ལས་
སྒྲོན་མ་བཞི་བྱུང་བ་སྟེ་། སྒྲོན་མ་བཞི་མེད་ན་འཁོར་འདས་ཀྱི་འབྲེལ་པ་མི་ཆོད་ལ།
ལུས་ངག་ཡིད་སེམས་བཞི་རྟག་ཏུ་འཁོར་བ་ན་འཁྱམས་པ་ལས། སྒྲོན་མ་བཞི་
ཡོད་པས་ཉམས་སུ་བླངས་པ་རྣམས་འཁོར་བ་ལས་གྲོལ་བའོ། །འོ་ན་ཚུལ་ཅི་ལྟར་
གྲོལ་ཞེ་ན། ནམ་མཁའ་སུམ་སྦྱོར་གྱི་ཚུལ་དུ་རང་གྲོལ་བ་སྟེ། གཞི་གྲོལ་ས་ཀ་དག་
ནི་ཕྱིའི་ནམ་མཁའ་དང་། ཙིཏྟའི་ནང་གི་གནས་ལུགས་རང་བྱུང་གི་སྒྲོན་མ་བུམ་
ནང་གི་ནམ་མཁའ་ལྟ་བུ་གཉིས། བུམ་པའི་ཁའི་བར་གྱི་འབྲེལ་ཐག་གི་ནམ་མཁའ་
ལྟར་སྒྲོན་མ་བཞིས་མཚམས་སྦྱར་ནས། ལུས་ཞིག་པ་ན་བུམ་པ་ཆག་ནས་ནམ་
མཁའ་གསུམ་ནང་འདྲེས་པ་ལྟར་ལྷུན་གྲུབ་རིན་པོ་ཆེ་གསང་བའི་སྦུབས་ལ་ཟང་
ཐལ་དུ་འགྲོ་བའོ། །ད་ཡང་གཞི་སྨིན་བྱེད་དབང་བཞིས་རང་རྒྱུད་སྦྱངས་ནས་ལམ་
150



དབྱིངས་རིག་མཛོད། སྨད་ཆ།
སྣང་བ་བཞི་ཚད་དུ་ཕྱིན་ཏེ། འབྲས་བུ་སྐུབཞི་དབྱིངས་སུ་འཁྱིལ་པའང་དེ་ཡོད་པའི་
གནད་ལས་བྱུང་བའོ། །གཉིས་པ་ལ་བཞི་སྟེ་རྒྱང་ཞགས་ཆུའི་སྒྲོན་མ། ཐིག་ལེ་
སྟོང་པའི་སྒྲོན་མ། དབྱིངས་རྣམ་དག་གི་སྒྲོན་མ། ཤེས་རབ་རང་བྱུང་གི་སྒྲོན་མའོ། །
དང་པོ་རྒྱང་ཞགས་ཆུའི་སྒྲོན་མ་ལ་བརྒྱད་ལས། དང་པོ་ངོ་བོ་དག་མ་དག་གཉིས་
ཀའི་ཆ་འཛིན་པས་འཁོར་འདས་མཐུན་པའི་ལྟ་བའོ། །དེའང་དག་པའི་རྒྱང་ཞགས་
དེས་འོད་གསལ་གྱི་སྣང་བ་འཛིན་པས་མ་དག་པའི་རྒྱང་ཞགས་ལས་ཆེ་བ་ནི། ཡེ་
ཁྲི་མཐའ་སེལ་ལས། རྒྱང་ཞགས་ཆུ་ཡི་སྒྲོན་མ་ལས།། ཡེ་ཤེས་རང་གསལ་རྟོགས་
པས་ཚེ། ཞེས་སོ། །གཉིས་པ་ངེས་ཚིག་ནི། གསེར་གྱི་ཞུན་མ་ལས། འཁོར་བ་རིང་
དུ་རྒྱང་པས་རྒྱང་། ཡེ་ཤེས་རང་གསལ་དུ་གནས་པས་ཞགས། ངོ་བོ་ཕ་མའི་ཁུ་
ཁྲག་གི་དྭངས་མ་ཆུ་ཡིན་པས་ཆུ། ཡེ་ཤེས་ལྔ་ལྡན་འོད་གསལ་དུ་འཆར་བས་ན་
སྒྲོན་མ་ཞེས་བརྗོད་དོ། །ཞེས་སོ། །གསུམ་པ་དབྱེ་ན་འབྱུང་བའི་དྭངས་མ་འདུས་
པའི་རྒྱང་ཞགས་དབང་རྟེན་དྭངས་པ་ཟར་མའི་མེ་ཏོག་འདྲ་བ་དང་། དབང་པོ་
འདུས་པའི་རྒྱང་ཞགས་དབང་པོ་གཟུགས་ཅན་པ་གཟུགས་ལ་འཛིན་ནུས་སུ་
སྐྱེས་པ་མིག་གི་དབང་པོ་དང་། ཡེ་ཤེས་འདུས་པའི་རྒྱང་ཞགས་འོད་རྩི་དྭངས་
པའི་རྩྭ་སྣ་འོད་གསལ་གྱི་སྣང་བ་མཐོང་བྱེད་དུ་གནས་པ་དང་གསུམ་སྟེ། སྒྲོན་མ་
དྲུག་པར། རྩ་སྒོ་ཟ་མའི་མེ་ཏོག་ཁ་བྱེ་བ་ལྟ་བུར་ཤར་ཏེ། རིག་པའི་མཐོང་སྒོ་
དོད་དོ། །རྩ་དེའི་སྦུབས་ནས་འོད་ལྔ་རྨ་བྱའི་མདངས་ལྟར་ཤར་རོ། །ཞེས་སོ།
བཞི་པ་གནས་ནི་མིག་གི་ཨ་འབྲས་ཏེ། ཐོག་མ་ལུས་ཆགས་དུས་ལྟེ་བའི་རྩ་མདུད་
གྲུ་གསུམ་གྱི་ནང་དུ་འབྱུང་བའི་སྤྱན་དང་སྒྲོན་མའི་སྤྱན་གཉིས་ཆགས་པ་ལས།
མིག་གི་དབང་རྟེན་དང་། དབང་པོ་དང་། འོད་རྩའི་དྭངས་མ་གསུམ་བྱུང་སྟེ།
གསེར་གྱི་ཐུར་མ་ལས། རྩ་མདུད་གྲུ་གསུམ་མིག་གཉིས་ཆགས།། ཞེས་དང་། ཐོག་
51



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འབེབས་བར་མ་ལས། སྲིད་པ་ཆགས་དང་མཉམ་པོ་ནས། མཐོང་གསལ་མིག་གི་
ལམ་ལ་ཤར།། ཞེས་སོ། །ལྔ་པ་སྒོ་ནི་མིག་གི་ཨ་འབྲས་ཆུའི་དྭངས་མའི་དཀྱིལ་
དྲང་པོ་སྟེ། སྒྲོན་མ་དྲུག་པར་། སྒོ་ནི་ཆུ་ཡི་སྒྲོན་མ་ལས། ཞེས་སོ། །དེའང་སྒོ་ཡོད་
པས་རིག་པས་ཡེ་ཤེས་ཀྱི་སྣང་བ་དངོས་སུ་མཐོང་བ་སྟེ། གཟེར་བུ་ལས། སྒོ་མོ་མེད་
ན་མཐོང་མི་འགྱུར། མཛོད་སྒོ་ཕྱེ་བས་མཛོད་ཕུགས་མཐོང་། ། ཞེས་སོ།།
དྲུག་པ་མཐོང་སྣང་ནི་འཁོར་བའི་ཆ་འཛིན་པས་རྒྱུང་ཞགས་ཀྱིས་འཁྲུལ་སྣང་
མཐོང་ཡེ་ཤེས་ཀྱི་སྣང་བ་མི་མཐོང་། མྱང་འདས་ཀྱི་ཆ་འཛིན་པའི་རྒྱང་ཞགས་ཀྱིས་
ཡེ་ཤེས་ཀྱི་སྣང་བ་ལས་འཁྲུལ་སྣང་མི་མཐོང་བའོ། །བདུན་པ་ཚད་ནི་འབྱུང་བ་
འདུས་པའི་རྒྱང་ཞགས་ཀྱི་ཚད་ཡུལ་སྣང་མཆེད་པ་དང་སྡུད་པ་རྫོགས་པ། དབང་
པོའི་ཚད་གཟུགས་སྣང་བྱེ་བྲག་ཕྱེད་པ། ཡེ་ཤེས་ཀྱི་ཚད་ལུ་གུ་རྒྱུད་མཐོང་བའོ། །
བརྒྱད་པ་མཐུན་དཔེ་ནི། ཤེལ་སྒོང་དྭངས་པ་ལྟ་བུ་སྟེ། ཕྱིའི་ཡུལ་སྣང་ནང་དུ་
འཆར། ནང་གི་ཤེས་པ་ཡུལ་ལ་འཇུག་པའི་བར་སྒྲིབ་བྱེད་མེད་པས་ཟང་ཐལ་དུ་
གནས་པ་སྟེ། ཐིག་ལེ་དྲུག་པར། ཟང་ཐལ་ལ་ཤེལ་སྒོང་ཕྱིས་པ་འདྲ་བས་ཀྱང་
སྒྲོན་མ་ཡིན་ནོ། །ཞེས་སོ། །
གཉིས་པ་ཐིག་ལེ་སྟོང་པའི་སྒྲོན་མ་ལ་དགུ་ལས། དང་པོ་ངོ་བོ་ནི། དངོས་པོ་མེད་
ལ་རིག་པས་ལྷག་གིས་མཐོང་བས་རྟག་ཆད་ཀྱི་མཐའ་ལས་གྲོལ་བ་སྟེ། གཟེར་
བུ་ལས། ལྷག་མཐོང་སྣང་བའི་སྒྲོན་མ་ཡིས།། སྟོང་ཟད་བློ་ཡི་མུན་པ་སེལ།། ཞེས་
སོ། །གཉིས་པ་ངེས་ཚིག་ནི། སྐྱེ་བ་མེད་པས་ཐིག །འགག་པ་མེད་པས་ལེ། དངོས་
པོ་མེད་པས་སྟོང་པ། རང་འོད་འབར་བས་སྒྲོན་མ་ཞེས་བྱའོ། །གསུམ་པ་དབྱེ་ན་
ཐིག་ལེ་བཅུ་གཉིས་ཏེ། འབྲིང་པོ་སོར་གཞག་ལས། ཐིག་ལེ་བཅུ་གཉིས་བསྟན་
པ་ནི།། ཀླད་པ་དུང་ཁང་གཞལ་ཡས་ན། སྐུ་གསུམ་ཐུགས་ཀྱི་ཐིག་ལེ་གནས།།
【53



དབྱིངས་རིག་མཛོད། སྨད་ཆ།
ཐུགས་ཀ་དཔལ་བེའུ་གཞལ་ཡས་ན། མཁའ་དབྱིངས་བདེ་བའི་ཐིག་ལེ་གནས།།
ལྟེ་བ་སྤྲུལ་པའི་གཞལ་ཡས་ན།། འཁོར་འདས་གཉིས་མེད་ཐིག་ལེ་གནས། གསང་
བ་ཆུ་ཡི་གཞལ་ཡས་ན། གནས་ཁྱབ་མི་འགྱུར་ཐིག་ལེ་གནས།། ཞེས་སོ། །འདི་
དག་གི་དོན་རྒྱས་པ་གོང་དུ་ཐིག་ལེའི་སྐབས་སུ་བསྟན་ཟིན་ཏོ། །བཞི་པ་གནས་
ནི་ཁྱད་པར་ཅན་གྱི་རྩ་བཞི་སྟེ། ཀ་ཏི་གསེར་གྱི་རྩ་ཆེན་ན་གཞིའི་ཐིག་ལེ་བཟང་པོ་
རང་བྱུང་དུ་གནས། དར་དཀར་སྣལ་མ་ལྟ་བུ་ལ་ལམ་གྱི་ཐིག་ལེ་བཟང་པོ་སྒྲོན་
མ་ལ་འཇུག །ཕྲ་ལ་འཁྲིལ་ན་བཟང་པོ་རྩེ་མོའི་ཐིག་ལེ་རང་ཤར་དུ་གསལ། ཤེལ་
བུག་ཅན་ན་བཟང་པོའི་རྒྱན་དང་ལྡན་པའི་ཐིག་ལེ་འོད་གསལ་དུ་སྣང་བ་སྟེ། སྒྲོན་
མ་ལས། གཞི་ཡི་ཐིག་ལེ་བཟང་པོ་དང་།། ལམ་གྱི་ཐིག་ལེ་དེ་བཞིན་བཟང་། བཟང་
པོ་རྣམས་ཀྱི་རྩེ་མོ་དང་། བཟང་པོའི་རྒྱུན་དང་ལྡན་པ་ཡང་།། ཁྱད་པར་གྱི་ནི་རྩེ་
བཞིར་གནས།། ཞེས་སོ། །ལྔ་པ་སྒོ་ནི་མིག་གི་དྭངས་མའི་དཀྱིལ་ལས་སྤྱིར་སྒྲོན་མ་
བཞི་ཀ་སྣང་ལ། །ཁྱད་པར་དུ་ཐིག་ལེ་སྟོང་སྐྱོན་རང་འོད་དང་བཅས་པ་སྣང་སྟེ།
གཟེར་བུའི་ཊཱི་ཀ་ལས། དེ་ལྟར་སྒྲོན་མ་བཞི་པོ་དེ།། མིག་གི་དབང་པོའི་སྒོ་ལ་
ཤར། ཞེས་སོ། །སྤྱིར་མིག་གཡས་ནས་རྒྱང་ཞགས་དང་ཤེས་རབ་གཉིས། གཡོན་
ནས་ཐིག་ལེ་དང་དབྱིངས་གཉིས། ཚངས་བུག་ནས་རིག་པ་རྟོག་མེད་ཀྱི་སྐུ་འཆར་
བ་སྟེ། གསེར་གྱི་ཐུར་མ་ལས། རྒྱང་ཞགས་ཆུ་ཡི་སྒོ་ཉིད་དང་། ལྐོག་གྱུར་དབུ་
མའི་སྤྱི་གཙུག་གི །ཟང་ཐལ་ཉིད་ལས་འཐོན་པའོ། །ཞེས་སོ། །དྲུག་པ་རང་བཞིན་
ནི། ཐོག་མའི་ཀ་དག་གི་རང་བཞིན་ལས་འོད་གསལ་ལྷུན་གྲུབ་ཀྱི་ཐིག་ལེ་ཤར་
བ་དེ་ཉིད། རྣམ་ཤེས་ཕ་མའི་རྟ་ལས་བརྒྱུད་ནས་དཀར་དམར་འདྲེས་པ་ན་མཁའ་
ཟླ་ཆུའི་ནང་དུ་འཕོས་པ་ལྟར། སེམས་ཉིད་ཀྱི་རྟེན་ནམ་རང་གདངས་ཐིག་ལེ་
དཀར་པོ་འོད་ལྔའི་མུ་ཁྱུད་བསྐོར་བ་ཞིག་སྐྲུམ་རིལ་གྱིས་བྱུང་སྟེ། གཞི་ཡེ་སངས་
*མས་
153



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རྒྱས་པའི་རྒྱུད་ལས། སེམས་ལས་ཡིད་སྤྲུལ་ཀུན་བཟང་ཡབ་ཡུམ་གཉིས།། ཕ་མའི་
རྟ་ལས་བབས་ནས་ལས་ཀྱིས་འཕྲད། དགའ་བདེ་ཚད་མེད་ཡེ་ཤེས་གཅིག་ཏུ་
འདྲེས།། སེམས་ཉིད་རྟེན་གྱུར་རང་མདངས་གསལ་བའི་འོད། དཀར་ལྗང་དམར་
བའི་རང་བཞིན་དྲི་མེད་བྱུང་། ཞེས་སོ། །འདིར་འཕྲོས་དོན་ཅུང་ཟད་སྨོས་ན།
འདི་ཉིད་ཀ་དག་རང་ས་ན་གནས་དུས་ལྷུན་གྲུབ་ཀྱི་ཆ་ལ་ནང་གསལ་ཕྲ་བར་
ཡོད་ལ། གཞི་སྣང་ཤར་དུས་ན་དབྱིངས་ཀྱི་འོད་ལྔའི་སྣང་བར་ཤར། ཐིག་ལེས་
སོ་སོའི་འོད་ཁྱིམ་ན་སྐུའི་ཆར་ཤར། རྒྱང་ཞགས་འོད་ཟེར་གྱི་སྦྲེལ་ཐག་ཏུ་ཤར།
ཤེས་རབ་རིག་པར་ཤར་བས་གྲོལ་འཁྲུལ་གཉིས་ཆ་མ་ཕྱེད་ཙམ་དུ་གནས་པ་སྟེ།
གཟེར་བུ་ལས། སྣང་བའི་འོད་ལྔ་ཞིང་ཁམས་དཀྱིལ་འཁོར་གཞི། ཐིག་ལེས་གུར་
ཁང་རིགས་ལྔའི་གཞལ་ཡས་ཁང་།། ལྷག་མཐོང་སྐུ་ལས་སྣ་ཚོགས་གཟུགས་སྐུར་
ཤར།། ཟུང་འབྲེལ་རྣམ་གསུམ་སྒོ་གསུམ་རྣམ་སྤྲུལ་གཞི།། ཞེས་སོ། །ལུས་ལ་གནས་
དུས་སྙིང་ནང་ནས་མིག་ཏུ་འོད་རྩའི་ལམ་བྱས་ཏེ་སྣང་བ་ལ། ཐིག་ལེ་འདི་སྙིང་
ན་འོད་ལྔའི་ཕོ་བྲང་ཟླུམ་པོ་མུ་ཁྱུད་ལྔ་པར་གནས་པའི་རང་གདངས་རྒྱུང་ཞགས་
ན་སྒྲོན་མར་གསལ་བའི་བར་གདངས་ནམ་མཁའ་ལ་འོད་ལྔའི་ཟླུམ་འཁྲིགས་
འགུལ་འཕྲིག་ཤས་ཆུང་ཙམ་དུ་སྣང་ལ། སྒྲོན་མ་ཉིད་ཕྱིར་སྣང་དུས་ཉི་མ་སྤྲིན་
དང་བྲལ་བ་བཞིན་དེ་ལས་མཆེད་པའི་རང་གདངས་དཔག་ཏུ་མེད་པ་འཆར་ཏེ།
འདི་ཉིད་གབ་པའི་ཚིག་གིས་སྟོན་པ་ནི་སྔ་མ་ལས། སྣང་བ་འོད་ཀྱི་སྦུབས་ནས་
ཤར།། ཀུན་གསལ་སྒྲོན་མའི་སྒོ་ལས་ཤར།། པདྨོ་འདམ་ནས་འཐོན་པ་བཞིན།།
རིག་པའི་རྒྱལ་པོ་སྦུབས་ལས་འཐོན།། ཉི་མ་སྨགས་དང་བྲལ་བ་བཞིན།། ཞེས་སོ། །
དེའང་ཚང་སྙིང་ནང་གི་ཐིག་ལེ་ལས་བཅས་ནས་སྒྲོན་མ་ཉིད་སྒོ་ན་གསལ་བའོ། །
ལུས་ཞིག་དུས་ཚང་བུགས་ནས་བུད་ནས་མདའ་གང་ཙམ་ན་འོད་ལྔའི་མུ་ཁྱུད་
154



དབྱིངས་རིག་མཛོད། སྨད་ཆ།
ཅན་གྱི་ཐིག་ལེ་ཕུབ་ཙམ་ཅིག་ཁྲ་གོ་རེར། དཔག་ཆེན་གྱི་མདའ་བསོར་བའི་ཡུན་
ཙམ་དུ་གནས་ཏེ། དེ་ཉིད་ངོ་ཤེས་ན་རྒྱུ་འབྲས་ལ་མི་ལྟོས་པར་སྐད་ཅིག་ལ་གྲོལ་
བ་ནི། ཡང་རྩེ་ཀློང་ཆེན་ལས། ཕུང་པོ་འཇིག་ཅིང་འབྱུང་ལྔ་གྱེས། ། འོད་ལྔ་འཆར་
ཞིང་རྣམ་ཤེས་འདུ། ཙིཏྟའི་ནང་དུ་འདུས་པར་འགྱུར། ཚོན་གྱི་གྲུ་གུ་བསྡོགས་
པ་ལྟར།། མགྲིན་པ་རྩ་ཡི་ལམ་ལ་ཞུགས།། རྣམ་ཤེས་རྒྱུན་ལམ་མིག་ནས་འཐོན།།
ནམ་མཁའི་མཐོངས་སུ་འོད་དུ་གསལ།། གདམས་པ་ཅན་རྣམས་གྲོལ་བའི་དུས།།
ཞེས་སོ། །བདུན་པ་ཚད་ནི་དབྱིངས་རིག་ཉིན་མཚན་མེད་པའི་དུས་ན་སྒྲོན་མ་
དངོས་བར་སྣང་དག་པ་ལ་དུས་རྒྱུན་དུ་སྣང་བ་ཡིན་ཏེ། འདི་ཉིད་འཁོར་བ་མྱང་
འདས་སུ་གྲོལ་བ་ཅེས་བྱའོ། །དེའང་སྒྲོན་མ་དངོས་ལ་རིགས་དྲུག་གི་མཐོང་སྣང་
སོ་སོ་ཡོད་དེ། ཐོག་འབེབས་ལས། ཚོན་གང་ཆགས་ཚད་བཞག་པ་ནི། རང་གི་
རང་སྣང་ཚད་ཡིན་ཏེ། འདུ་བྱེད་ལས་ནི་དཀར་ནག་དང་།། ཉོན་མོངས་ཞི་དྲག་
ཁྱད་པར་གྱིས།། ཚེ་ལོ་དཔག་མེད་ད་ལྟའི་བར།། བསོད་ནམས་དབང་གིས་མཐོང་
སྣང་བསྒྱུར།། ཞེས་འོད་ཚོན་གང་གི་ཚད་ལ་བཞག་པ་ནི། རིག་པའི་རང་གདངས་
ནུབ་པ་མེད་པའི་དོན་ཡིན་ལ། རིག་དྲུགས་གི་མཐོང་སྣང་མི་འདྲ་བ་ནི། ལྷ་ལ་རང་
མཐོ་གང་པ་དཀར་པོ་ཤས་ཆེ་བ། ལྷ་མིན་ལ་རང་གི་ཕྱག་གང་པ་ལྗང་གུ།
མི་ལ་
རང་གི་མཐེབ་གང་བ་དམར་སེར། ངན་སོང་གསུམ་ལ་ཕྱིར་མི་སྣང་ལ། རང་
བཞིན་དུ་བྱོལ་སོང་ལ་མཐིང་ག །ཡི་དྭགས་ལ་སེར་པོ། དམྱལ་བ་ལ་ཁ་དོག་ལྔར་
ཡོད་དོ། །དེ་ཡང་ཆེ་ཆུང་དང་དངོས་སུ་བལྟར་ཡོད་མེད་ནི་བསོད་ནམས་དབང་
གིས་བསྒྱུར་བ་སྟེ། དེ་ཉིད་ལས། རང་སྣང་ཆེ་རུ་མཐོང་བ་ནི།། ལུས་དང་བསོད་
ནམས་འཕགས་པའོ། །རང་སྣང་ཆུང་བར་མཐོང་བ་ནི།། ལུས་དང་བསོད་ནམས་
ཆུང་བའོ། །རང་སྣང་འབྲིང་བར་མཐོང་བ་ནི། ལུས་དང་བསོད་ནམས་འབྲིང་ལ་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྤྱོད། ཅེས་སོ། །དེ་ལས་གཞན་སངས་རྒྱས་ལ་འོད་ཚད་མེད་པ། གཡུང་དྲུང་
སེམས་དཔའ་ལ་འོད་མདའ་གང་པ་ཡོད་དོ། །དེ་དག་ཀྱང་རིག་པ་རང་གི་མཐོང་
ཚུལ་ཙམ་སྟེ། དོན་ལ་དབྱིབས་ཁ་དོག་ལ་མཚན་མ་མ་གྲུབ་པ་ནི། སྔ་མ་ལས།
ཆགས་ཚད་ཁ་དོག་མིང་ཙམ་ནི། རིག་པ་རང་གི་མཐོང་ཚུལ་ཙམ། དེ་མིན་ཆགས་
ཚད་ཁ་དོག་མེད།། ཅེས་སོ། །བརྒྱད་པ་ཉམས་སུ་ལེན་ཐབས་ནི།། གསེར་གྱི་ཞུན་མ་
ལས། རྒྱང་ཞགས་ཆུའི་སྒྲོན་མ་རང་གི་མཐེབ་འཛུབ་ཀྱིས་མནན་པས་འོད་སྣང་
སྦ་ཕུབ་ལྟ་བུར་ཤར་བའི་དུས་སུ་མཛུབ་མོས་བཏང་སྟེ། མིག་གིས་སྨིན་མཚམས་
ཀྱི་ནམ་མཁའ་ལ་བལྟས་པས། ཐིག་ལེ་སྟོང་པའི་སྒྲོན་མ་རྨ་བྱའི་མདོངས་ལྟ་བུའམ་
ཕུབ་ཀྱི་རིམ་པ་ལྟ་བུ་འཆར་རོ། །སྟོང་གཟུགས་དེ་ཉིད་མ་ཡལ་བར་དུ་རྩེ་གཅིག་ཏུ་
ཉམས་སུ་བླང་བར་བྱའོ། །དེ་ཡལ་བ་དང་ཡང་མཛུབ་མོས་ཨར་ལ་གཏད་པ་ལ་ཡང་
ནས་ཡང་དུ་ཉམས་སུ་བླང་བའོ། །ཞེས་སོ། །དེ་ལྟར་མུན་པའི་ནང་དུ་ཉམས་སུ་
བླངས་པས་མུན་སྣང་འདྲེས་པ་ན་འཁོར་འདས་དབྱེར་མེད་པ་ཅེས་བྱའོ། །ཡང་
ན་རྩེ་ཆུང་ཕྱི་མ་གཉིས་དལ་བུས་མནན་ལ་མིག་སྔར་བཞིན་གཏེམས་པས་འཆར་
རོ། །དེའང་རྩེ་ཆུང་གི་ནང་དུ་རྩ་གཉིས་ཁམས་དྭངས་མ་འབབ་པའི་རྩ་ཁྲག་དང་
མ་འདྲེས་པ་སྟེ། མནན་དུས་སྲོག་རྩར་ཐིགས་པ་ལྷུང་བས་བརྒྱལ་བར་བྱེད་ལ།
ཕྱིར་རྩེ་གཉིས་རླུང་དང་འོད་ཟེར་འདྲེས་པ་རྒྱུ་བས་མནན་དུས་རིག་པ་གསལ་
ལ་འོད་སྣང་འཆར་བའོ། །དགུ་པ་མཐུན་དཔེ་ནི། རང་གདངས་ཟླུམ་པོ་རྨ་བྱའི་
མདོངས་འདྲ། དྭངས་ཆ་དང་དེའི་གདངས་ཀྱི་ཆ་སྣང་བ་ཁྲའི་མིག་འདྲ། གསལ་
བ་དང་ཐིག་ཕྲན་གཞན་ཡང་སྣང་བ་ཉའི་མིག་འདྲ། འཚེར་བའི་བཀྲག་དང་འོད་
ཟེར་བྱི་ལའི་མིག་འདྲ་བ་སྟེ། སྒྲོན་མ་ལས། རྨ་བྱའི་མདངས་དང་ཁྲ་ཡི་མིག །དེ་
བཞིན་ཉ་མིག་རྐུན་མོའི་མིག །ཐིག་ཕྲན་འོད་ཟེར་བཅས་ཏེ་གནས།། ཞེས་སོ།།
56



དབྱིངས་རིག་མཛོད། སྨད་ཆ།
པས་
གསུམ་པ་དབྱིངས་རྣམ་པར་དག་པའི་སྒྲོན་མ་ལ་བཅུ་གཅིག་ལས། དང་པོ་
ངོ་བོ་ནི། ལུ་གུ་རྒྱུད་ཐིག་ལེ་སྟོང་སྒྲོན་དང་བཅས་པའི་ཡུལ་བྱེད་པ་སྟེ། ལེའུ་བརྒྱད་
པར། རིག་པའི་ཡུལ་དབྱིངས་ཡིན། ཞེས་པ་ལ། བསམ་གྱིས་མི་ཁྱབ་པའི་ཡེ་
ཤེས་འཆར་གཞིར་བྱེད་པས་ན། འདི་ཉིད་གསས་མཁར་སུམ་བརྒྱ་དྲུག་ཅུའི་བླ་
མེད་དེ། བསེན་ཐུབ་ངེས་པའི་རྒྱུད་ལས། དབྱིངས་ལ་དོག་མེད་ཡེ་ཤེས་བརྡལ་
པའི་གསས་མཁར་དང་། ཞེས་སོ། །གཉིས་པ་ངེས་ཚིག་ནི། རིག་པའི་རང་ཡུལ་
ཡེ་ཤེས་ཀྱི་སྣང་བའི་འཆར་གཞི་བྱེད་པས་དབྱིངས། ཡུལ་དུ་སྣང་བ་ལ་དྲི་མ་མེད་
ས་རྣམ་པར་དག་པ། ལུ་གུ་རྒྱུད་ར་བར་བཟུང་བས་སྣང་རིག་གསལ་བར་བྱེད་
པའི་སྒྲོན་མ་ཞེས་བྱའོ། །གསུམ་པ་དབྱེ་བ་ནི། ཙིཏྟའི་ཁང་ན་འོད་ལྔ་ལྷུན་གྲུབ་ཏུ་
གནས་པ་གཞིའི་དབྱིངས། མིག་གི་འོད་རྩའི་ལམ་ལ་རང་བྱུང་དུ་གསལ་བ་ལམ་
གྱི་དབྱིངས། ཡུལ་ལ་སྣང་བའི་མཐིང་ག་ལྔ་ལྡན་དང་དབྱིངས་ཀྱི་སྣང་བའི་འཕེལ་
ཆ་སྒྲིབ་མེད་རང་གསལ་དུ་མཐོང་བ་འབྲས་བུའི་དབྱིངས་དང་གསུམ་སྟེ། སྐུ་
གསུམ་དོན་རྒྱུད་ལས། སྙིང་ནང་དབྱིངས་རྣམ་དག་པའི་སྒྲོན་མ་ནི། འོད་ལྔའི་
དཀྱིལ་འཁོར་ལྷུན་གྲུབ་ཡོད་པ་དེ།། མིག་གིས་ནམ་མཁའི་མཐོང་སུ་བལྟ་བ་ན།།
རྒྱང་ཞགས་ཆུ་ཡི་སྒྲོན་མའི་ལམ་གསལ་སྣང་།། ཕྱི་དབྱིངས་ནམ་མཁའ་སྟོང་པ་མེ་
ལོང་ལྟར།། ནང་དབྱིངས་རྣམ་དག་སྒྲོན་མའི་གདངས་བྱེད་བཞིན།། ཤར་བ་ནམ་
མཁའི་འཇའ་ལྟར་འོད་ཁྱིམ་ཅན།། ཞེས་སོ། །བཞི་པ་གནས་ནི། གཞིའི་དབྱིངས་
ཀྱི་གནས་ཙིཏྟ། ལམ་གྱི་དབྱིངས་ཀྱི་གནས་ཆུའི་སྒྲོན་མ། འབྲས་བུ་རང་ཤར་གྱི་
དབྱིངས་ཀྱི་གནས་ནམ་མཁའ་སྤྲིན་བྲལ་དྭངས་པའོ། །ལྔ་པ་སྒོ་ནི། ཐིག་ལེ་དྲུག་
པར། སྒོ་མིག་ལས་དོད། རྟགས་འོད་ལྔ་མིག་ལས་རང་བཞིན་གྱིས་གསལ་བའོ། །
ཞེས་སོ། །དྲུག་པ་ཡུལ་ནི་བར་སྣང་སྟོང་པ་ལ་སྙིང་གའི་རིག་གདངས་འོད་ལྔ་རང་
357



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གསལ་བ་སྟེ། ཐོག་འབེབས་ལས། ཤེ་ཐུན་དབུས་ནས་རིག་པའི་རང་གདངས་
འོད། ཟུང་འབྲེལ་ཇི་བཞིན་བར་སྣང་མཁའ་ལ་འཆར།། ཞེས་སོ། །བདུན་པ་
རང་བཞིན་ནི། དབྱིངས་ཀྱི་ར་བར་རིག་པ་བཅུག་དུས་ནང་དུ་རྟོག་མེད་ཟང་ཐལ་གྱི་
དགོངས་པ་ངང་གིས་ས་ལེ་གསལ་ཞིང་། ཕྱི་ཡུལ་གྱི་སྣང་བ་གཏད་མེད་དུ་ཇེ་གསལ་
ལ་རྒྱ་ཇེ་ཆེར་སྣང་བ་སྟེ། སྔ་མ་ལས། མཐོང་ལམ་སྒོ་ལ་རྟོག་མེད་ས་ལེ་བ། ཡུལ་
གྱི་སྣང་བ་གསལ་ལ་གཏད་ས་མེད།། ཅེས་སོ། །བརྒྱད་པ་གོམས་ཚུལ་ནི། དང་པོ་
འོད་མེ་ལོང་ཙམ་ལས། དེ་ནས་དུམ་བུ་དང་། ཡུལ་གྲུ་ཙམ་དང་། ནམ་མཁའ་
གང་བ་ནས་ཅི་སྣང་དབྱིངས་ཀྱི་སྣང་བ་ཤར་ནས་སྐུའི་བར་མཐོང་སྟེ། ཟད་པའི་
སྣང་བ་ལ་ཐུག་པ་སྟེ། རྟགས་ཚད་སྒྲོན་མ་ལས། དབྱིངས་ཀྱི་སྣང་བ་མཐོང་མ་ཐག་
ཏུ་ཐོག་མར་དཀར་པོ་ལང་ལོང་དང་། བན་བུནདང་། དེ་ལས་ཡུལ་གྲུ་ཙམ་དུ་
སྣང་བ་ཡིན་ནོ། །ཞེས་སོ། །དགུ་པ་ཚད་ནི། དབྱིངས་སྨིན་མཚམས་ལས་སོར་
བཞིར་ཡར་མཚམས་སུ་སྣང་དུས་དང་པོ་མཐིང་ག་ལས་ཁ་དོག་ལྔར་མཆེད་ནས་
མཐོང་ཚད་ཁྱབ་པའི་ནང་ན་སྐུ་ཤར་བ་འདིའི་ཚད་ཡིན་ཏེ། གསེར་གྱི་ཞུན་མ་
ལས། སྣང་བའི་ཚད་ནི་སྐུ་ལྔ་རང་ལ་གསལ་ན་ཡིན།། ཞེས་དང་། ཀུན་ཏུ་བཟང་
པོས། གང་ཞིག་ང་ཡི་བོན་སྤྱད་པ། ཡར་མཚམས་ལས་ནི་སོར་བཞིའི་ཚད།། བྲལ་
བའི་རྣལ་འབྱོར་སྐལ་བ་བཟང་། དེ་ནི་ང་ཡི་སྲས་ཡིན་ནོ། །ཞེས་སོ། །བཅུ་པ་
དབྱིངས་དངོས་ནི། ཡར་མཚམས་སུ་དང་པོ་མཐིང་ག་ཁྱབ་པ་ཆེན་པོའི་འོད་ལས་
འོད་ལྔ་རང་གསལ་གྱི་ནང་ན་མུ་ཁྱུད་ཀྱི་ར་བས་བསྐོར་བའི་ཐིག་ལེ་པད་འདབས་
དང་བཅས་པ་ནི་དབྱིངས་ཀྱི་ར་བའམ་འཇའ་འོད་ཀྱི་དབྱིངས་ཀྱི་སྣང་བ་ཞེས་བྱ།
མཐིང་ག་ནི་དབྱིངས་རང་ངོ་ཞེས་བྱ་སྟེ། སྐུ་གསུམ་དོན་རྒྱུད་ལས། ཐོག་མར་སྨིན་
མཚམས་ནས་ནི་རང་གདངས་ཀྱི།། མཐིང་ག་ཁྱབ་པ་ཆེན་པོའི་འོད་ཉིད་ལས།།
358



དབྱིངས་རིག་མཛོད། སྨད་ཆ།
རིམ་གྱིས་མཆེད་ནས་ནམ་མཁའི་འཇའ་ཚོན་ནམ།། རྨ་བྱའི་སྒྲོ་ཐིག་ལྟ་བུའི་འོད་
ལྔ་ཡི།། མུ་ཁྱུད་ཐིག་ཕྲན་བཅས་པ་སྣང་བའོ། །ཞེས་སོ། །བཅུ་གཅིག་པ་མཐུན་
དཔེ་ནི། ཡི་གེ་ན་རོ་ལྟ་བུ་སྟེ། མཐིང་གི་མེ་ལོང་ལས། དབྱིངས་ནི་དང་པོ་སྨིན་
མཚམས་ནག་པོ་དེ་ལ་བསྒོམ་སྟེ། འོད་དུ་སྣང་བ་ནི་ཡི་གེ་ན་རོ་ལྟ་བུ་མདུན་གྱི་བར་
སྣང་ལ་སོགས་སུ་སྣང་བ་ཡིན་ནོ། །ཞེས་སོ། །ཡི་གེ་ན་རོ་དེ་ཡང་གཤོག་པ་གཉིས་
བསྡོམས་པས་ན་རོ་གཅིག་འགྲུབ་པ་ལྟར། ཕྱིའི་དབྱིངས་མཐིང་ག་དང་དེ་ལས་
ཤར་བའི་སྣང་བ་གཉིས་བསྡོམས་པས་དབྱིངས་ཀྱི་སྒྲོན་མ་ཞེས་གཅིག་ཏུ་བཏགས་
ཤིང་། ན་རོའི་གཟུགས་ལྟར་མཐིང་ག་ཁྱབ་ཚེ་ན་ཡང་དང་པོ་སྨིན་མཚམས་སུ་སྣང་
དུས་རེ་ག་ནག་པོའི་རྣམ་པ་དྲོད་ཙམ་འཁྱོག་དང་བཅས་པ་ལ། དེ་ཉིད་ལ་གཏད་
དུས་ཕྱིས་འཇའ་ཚོན་སྣ་ལྔ་ལྟ་བུ་བར་སྣང་ལ་སྣང་བ་ཡིན་ནོ།།
བཞི་པ་ཤེས་རབ་རང་བྱུང་གི་སྒྲོན་མ་ལ་བརྒྱད་ལས། །དང་པོ་ངོ་བོ་ནི། སྒྲོན་
མ་གཞན་ཀུན་མངོན་དུ་ཤེས་བྱེད་རིག་པ་གཅེར་མཐོང་གི་དགོངས་པ་ཡོངས་
རྫོགས་བོན་ཐམས་ཅད་ཀྱི་བརྗོད་བྱའི་སྙིང་པོར་གནས་པ་སྟེ། ཐོག་འབེབས་
ལས། ཤེས་རབ་རང་བྱུང་སྒྲོན་མ་ནི།། མངོན་གསལ་རིག་པ་གཅེར་མཐོང་སྟེ།།
སྒོམ་ལམ་བཀའ་རྒྱུད་གྲངས་མང་ཡང་། མདོ་རྩ་སྒྲོན་མ་འདི་ལ་འདུས། ཞེས་སོ།།
གཉིས་པ་ངེས་ཚིག་ནི། དེ་ཉིད་ལས། རང་བྱུང་རྒྱུ་རྐྱེན་མཚན་མ་མེད།། ཤེས་
རབ་རིག་པའི་སྙིང་པོ་ཡིན།། སྒྲོན་མ་རང་གསལ་དངོས་པོ་མེད།། ཅེས་སོ། །གསུམ་
པ་ཡུལ་དང་ཤེས་པ་ཐུན་མོང་མ་ཡིན་པས་ཆ་ནས་དབྱེ་ན་དྲུག་དྲུག་ལས། དང་པོ་
ནི ནམ་མཁའ་འཕྲུལ་མཛོད་ལས། བར་སྣང་གི་སྟོང་གཟུགས་མཐོང་བ་ཤེས་རབ་ཀྱི་
མིག །རང་གྲོལ་སྟོང་ཉིད་དོན་གོ་བ་ཤེས་རབ་ཀྱི་སྙན། གཉིས་མེད་དུ་མྱོང་བ་
ཤེས་རབ་ཀྱི་ཤངས། སྐྱེ་མེད་དུ་ཚོར་བ་ཤེས་རབ་ཀྱི་ལྗགས། བོན་ཉིད་ལ་རེག་པ་
159



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཤེས་རབ་ཀྱི་ལུས། སྣང་བ་རང་ཤར་དུ་ཤེས་པ་ཤེས་རབ་ཀྱི་ཡིད་དོ། །ཞེས་སོ། །
གཉིས་པ་ནི། སྔ་མ་ལས། ཤེས་རབ་ཀྱི་ཡུལ་དྲུག་ནི། གསལ་སྟོང་དུ་མཐོང་བ་
ཤེས་རབ་ཀྱི་གཟུགས། རང་ཤུར་དུ་གོ་བ་ཤེས་རབ་ཀྱི་སྒྲ། གདམས་ངག་གིས་
ཚིམས་པ་ཤེས་རབ་ཀྱི་དྲི། དོན་སྐྱེ་མེད་རང་གྲོལ་ཉམས་སུ་མྱོང་བ་ཤེས་རབ་ཀྱི་
རོ། །བདེ་བ་ཆེན་པོ་ལ་རེག་པ་ཤེས་རབ་ཀྱི་རེག་བྱ། རང་ངོ་རང་གིས་ཤེས་པ་ཤེས་
རབ་ཀྱི་བོན་ནོ། །ཞེས་སོ། །བཞི་པ་འཆར་བྱེད་ཀྱི་སྒོ་ནི། དབང་པོ་ལྔ་སྟེ་དབང་
ཤེས་ཁྱད་པར་ཅན་གྱིས་ཡུལ་འཇལ་བ་ནི་ཤེས་རབ་ཡིན་ལ་དེའི་སྒོ་ཡིན་པའི་ཕྱིར་རོ།།
ཁྱད་པར་དུ་སྣ་ནས་དྲན་པ་ཤེས་རབ་ཀྱི་རྟ་མེ་རླུང་རྒྱུ་བས་དེ་ཉིད་ཡིན་ཏེ། མེ་རླུང་
ཤེས་རབ་ཀྱི་གདངས་མེ་སྟག་ལྟ་བུ་མཚན་མོ་སྦྲིད་པ་བྱུང་དུས་སུ་འཆར་བས་ཤེས་
སོ། །སྒྲོན་མ་ལས། འཆར་བྱེད་སྒོ་ནི་དབང་པོ་ལྔ།། ཁྱད་པར་སྣ་ནས་འཆར་བར་
བྱེད། ། ཅེས་སོ། །ལྔ་པ་གནས་ནི། ཙིཏྟ་ན་ཁྱད་པར་ཆེན་པོའི་རྩ་བཞི་ལ་རིག་པའི་
ཡེ་གདངས་རླུང་གིས་བཟུང་ནས་ཕྱིར་མ་འཕྲོས་ནང་ན་རང་གནས་མི་གསལ་བ་
ཙམ་ལས། ལས་རླུང་གིས་ཕྱིར་རྩོལ་བསྐྱོད་པས་ཡུལ་རིག་པར་ཤར་བ་སྟེ། ཐིག་
ལེ་དྲུག་པར། གནས་པ་མཆོང་གུར་གྱི་ནང་ན་གནས།། འོད་ཟེར་དཀར་འཇམ་
རྩའི་ལམ་ལས་གསལ། གདངས་དང་རྩལ་རྣ་བར་དང་མིག་གི་སྒོ་ལས་ཤར།། རྟགས་
སོ་སོའི་ཡུལ་ལ་སྤྱོད་པའོ། །ཞེས་སོ། །དྲུག་པ་གོམས་ཚུལ་ནི། རང་གི་ངོ་བོ་ཀ་དག་
ཏུ་གནས་པས་དབྱིངས་ཀྱི་ར་བར་རིག་པ་ཉིད་ཟིན་དུས་རྟག་ཆད་ལ་སོགས་པའི་
གོལ་ས་རང་དག་གི་དགོངས་པ་རང་བྱུང་ཡེ་གདལ་ཆེན་པོའི་བསམ་གཏན་ངང་གིས་
འབེབས་ལ། ལྷུན་གྲུབ་ཡེ་གདངས་ཀྱི་སྣང་བ་ལས་ནམ་མཁར་ཟ་འོག་བེར་ཁྱིམ་
ལྟ་བུ་དུ་མར་འཆར་དུས། རང་གདངས་ལ་རིག་པ་ཅེར་བཞག་པ་ལྟ་བ། དེ་ལ་མ་
ཡེངས་པར་གཟེར་གསུམ་ལྡན་པ་སྒོམ་པ། གང་ཤར་ལ་རྟོག་དཔྱད་མེད་པ་སྤྱོད་
160



དབྱིངས་རིག་མཛོད། སྨད་ཆ།
པ། དབྱིངས་ལས་རིག་པ་མི་འགུལ་བ་འབྲས་བུ། དབྱིངས་དང་ཐིག་ལེའི་སྣང་བ་
ལ་མ་ཞེན་པར་ལྟ་སྟངས་ཀྱི་རིམ་གྱིས་ཁྲིད་པ་རྩལ་སྦྱོང་སྟེ། རིག་པ་ཉིད་གདངས་
ལས་མི་འདའ་བས་ཐ་མལ་གྱི་སྣང་ཤེས་རྟོག་གསུམ་ཤུགས་ཀྱིས་འགག་ནས་ཡེ་
ཤེས་ཀྱི་སྣང་བ་ཟླ་བ་ཡར་ངོ་བཞིན་དུ་གོང་འཕེལ་དུ་འགྲོ་བས་ན། ཐེག་པ་གཞན་
གྱི་ལྟ་སྒོམ་སྤྱོད་འབྲས་ལས་མཆོག་ཏུ་གྱུར་པ་ཀུན་གྱི་རྩེ་མོའམ་མཐར་ཐུག་པ་ཡིན་
ཏེ། ཐོག་འབེབས་ལས། འདི་ཉིད་དོན་ལ་གོམས་པ་ནི།། གསལ་སྟོང་རྟག་ཆད་
གོལ་ས་མེད།། སྣང་མེད་མངོན་གསལ་ལྟ་བའི་མཆོག །ཡེངས་མེད་གོམས་པ་སྒོམ་
པའི་མཆོག །འཛིན་ཞེན་མེད་པ་སྤྱོད་པའི་མཆོག །གཡོ་བ་མེད་པ་འབྲས་བུའི་
མཆོག །རང་བྱུང་ཤེས་རབ་ཐིག་ལེ་ལ། ཞེན་མེད་ངང་ལ་རྩལ་སྦྱངས་པས། བླ་
མེད་བྱང་ཆུབ་གོལ་བ་མེད།། འདི་མིན་རྩོལ་བ་ཕལ་ཆེར་ནི། མི་མཐུན་ལོག་པའི་
ལམ་དུ་ཉེ།། དེས་ན་ཤེས་རབ་རང་བྱུང་ལ། འབྲལ་མེད་རྒྱུན་དུ་འདྲིས་པར་བྱ།།
ཞེས་སོ། །བདུན་པ་ཤེས་རབ་དངོས་ནི། ཤེས་རབ་ཡུལ་རིག་ཀྱང་རྟོག་པར་མ་
སྐྱེས་པའི་གསལ་བ་དེ་ལ་ངོས་བཟུང་ནས་སྒོ་དབང་པོ་ལྔ་ལ་རྟོག་མེད་ཀྱི་ཤེས་པ་
དྭངས་པ་ལྔ་འབྱུང་པ་ལ་བྱའོ། །དབང་ཤེས་རྟོག་བྲལ་དེ་ཉིད་སེམས་ཡིན་ཀྱང་
དེའི་ངང་ན་རང་བྱུང་ཡེ་ཤེས་ཀྱི་ཆ་གསལ་རིག་རྟོག་མེད་གང་ལའང་མི་འཛིན་པ་
ཞིག་ཡོད་པ་དེ་ངོས་གཟུང་བར་བྱའོ། །དེ་བཞིན་དུ་ཐོས་བསམ་སྒོམ་པའི་ཤེས་
པའི་རང་དུས་ན་ཡེ་ཤེས་ཀྱི་ཆ་ཡོད་པ་འདིར་ངོས་གཟུང་གི། རྟོག་དཔྱོད་ཀྱི་སེམས་
ཀྱིས་བསྡུས་པ་ལ་ནི་མི་འདོད་དོ། །བརྒྱད་པ་མཐུན་དཔེ་ནི་ཁང་སྟོང་གི་གནམ་
སྒོ་ཕྱེ་བ་ལྟ་བུ་སྟེ། གང་ལ་བལྟས་པའི་ཡུལ་རིག་ཅིང་གསལ་ལ་ཞེན་འཛིན་མེད་པ་
ནི། སྔ་མ་ལས། སྒོ་ལྔ་འཛིན་མེད་ཁང་སྟོང་གནམ་སྒོ་བཞིན།། ཡུལ་ལྔ་གསལ་ལ་
འཛིན་ཞེན་རྟོག་པ་མེད།། ཅེས་སོ། །ཡང་ན་ཉོན་མོངས་བག་ཆགས་ཐམས་ཅད་
Y6



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བསྲེགས་པས་མེ་ལྟ་བུའོ། །གསེར་གྱི་ས་གཞི་ལ་ནི་གནས་བཅས།། ཞེས་པ་ནི།
དབྱིངས་ཉིད་རིག་པས་གནས་བསྟན་པ་སྟེ། དབྱིངས་ནི་མཐིང་ག་ལས་ཁ་དོག་
ལྔར་མཆེད་པའི་འོད་གདངས་ཡིན་ལ། རིག་པ་དངོས་ནི་སྙིང་ནང་ན་ཡོད་ཀྱང་
གདངས་ཕྱིར་གསལ་བས་རིག་པ་ཞེས་བཏགས་ཏེ་ལུ་གུ་རྒྱུད་དུ་སྣང་བའོ། །ནང་
དུ་རིག་པ་ཉིད་འོད་དེའི་ཁང་པ་ན་བཞུགས་ལ། ཕྱིར་ལུ་གུ་རྒྱུད་ཐིག་ལེ་སྟོང་སྒྲོན
དང་བཅས་པ་དེའི་ར་བ་ན་བཞུགས་པས་གནས་བཅས་ཞེས་པའོ། །གསེར་གྱི་
ས་གཞིའི་སྒྲས་དབྱིངས་དེ་ན་སྣང་བ་ཐམས་ཅད་ནང་གི་རིག་པའི་གདངས་ཕྱིར་
ཤར་བས་བཟང་ངན་སྤང་བླང་མེད་པ་བསྟན་པའོ། །འདི་གཉིས་ལ་གཞི་ལམ་འབྲས་
བུའི་ཆ་ནས་ཕྱེ་ན། གཞིའི་དབྱིངས་རིག་ལའང་བྱ་བ་རྫོགས་པའི་གཞི་རིག་པ་ཀ་
དག་གི་སྣང་བ་ཡིན་ལ། རྟོགས་བྱེད་ཐབས་ཀྱི་གཞི་ནི་དེའི་སྣང་བ་ནང་དབྱིངས་
ད་ལྟར་སྙིང་ག་ན་འོད་གདངས་སུ་གསལ་བའོ། །ལམ་གྱི་དབྱིངས་རིག་ནི་མངོན་
སུམ་ཡུལ་ལ་ཤར་དུས་འོད་ཀྱི་མུ་ཁྱུད་ནི་དབྱིངས་ལ། གཡུང་དྲུང་ལུ་གུ་རྒྱུད་སྐུ་
ལྔའི་ཐིག་ལེས་འབྲེལ་བ་རིག་པའོ། །འབྲས་བུ་ལའང་དབྱིངས་འོད་ལྔའི་ཞིང་སྣང་
ནམ་མཁའ་ཁྱབ་པར་སྣང་ལ། རིག་པ་ཤེས་རབ་ཀྱི་རྟོགས་པས་སྐུར་སྨིན་ཏེ་ཞི་
ཁྲོའི་ཚོམ་བུ་དཀྱིལ་འཁོར་དུ་གསལ་བ་རྣམས་སོ། །དེ་ལྟར་ན་དབྱིངས་ར་བ་ཡེ་
ཤེས་ཁ་དོག་ལྔ་རིག་པ་སྐུ་རྣམས་འདུ་འབྲལ་མེད་པ་ནི་དབྱིངས་རིག་འདུ་འབྲལ་
མེད་པའི་ཡེ་ཤེས་ཞེས་བྱའོ། །དེའང་དབྱིངས་ཀྱི་ཁ་དོག་གི་ཆ་ལ་ཡེ་ཤེས་ཀྱི་སྣང་བ་
ཟེར་ཡང་དབྱིངས་ཀྱི་བྱེ་བྲག་ཡིན་ནོ། །གོམས་ཚུལ་ནི། དབྱིངས་ཀྱི་ར་བར་རིག་པ་
ཉིད་བཅུག་ནས་ཉིན་མཚན་མེད་པར་ཉམས་སུ་བླངས་པས། སྣང་བ་བཞི་ཚད་
དུ་ཕྱིན་ནས་ཕྱི་ནང་གི་རྡོས་བཅས་རང་དག་གི་དབྱིངས་ཀ་དག་ལ་རིག་པས་རང་
ས་ཟིན་པའོ། །དེའང་རིག་པ་གཡུང་དྲུང་ལུ་གུ་རྒྱུད་དབྱིངས་ཀྱི་ར་བར་བཅུག་
62



དབྱིངས་རིག་མཛོད། སྨད་ཆ།
ནས་མི་འགུལ་བར་འཇོག་པ་ལ་མིག་མི་འགུལ་ཞིང་རླུང་རབ་ཏུ་དལ་བ་གནད་དོ།།
དེ་ལ་གཡུང་དྲུང་ནི་སངས་རྒྱས་སེམས་ཅན་ཀུན་ལ་ངོ་བོ་བཟང་ངན་མེད་པར་མཉམ་
ཞིང་མི་འགྱུར་བར་གནས་པའི་ཆ་ནས་བཞག་ལ། ལུ་ནི་དཔེ་ན་ཆུའི་ལུ་མ་བཟང་
པོ་ལས་ཆུ་འཕེལ་འགྲིབ་མེད་པར་འབྱུང་བ་དང་འདྲ་བར། སྐུ་དང་ཡེ་ཤེས་ཀྱི་
འཕེལ་སྒོ་སྣ་ཚོགས་སུ་ལམ་སྣང་མ་རྫོགས་ཀྱི་བར་ལ་དེ་ལས་འཆར་བར་བྱེད་པའོ།།
གུ་ནི་དེ་ཉིད་ཀྱི་ནང་དུ་བོན་ཉིད་ཕྱིན་ཅི་མ་ལོག་པའི་ལྟ་བ་དང་སྒོམ་པ་ཐམས་
ཅད་འགུགས་པར་བྱེད། རྒྱུད་ནི་འཁོར་འདས་དེའི་ངང་ལ་གནས་ཤིང་དག་
པར་བྱེད་ལ། སྐུ་དང་ཐིག་ལེ་འཕྲོ་བ་དང་། མཆེད་པ་དང་། འདུ་བ་ལ་སོགས་པ་
བྱེད་པའོ། །གསལ་བའི་མེ་ལོང་བརྒྱུད་ནི་སྐུ་ལ་བརྒྱན།། ཞེས་པ་ནི། ལྷུན་གྲུབ་
སྒོ་བརྒྱད་སྟེ། གསལ་བ་ནི་རིག་པའི་རང་གདངས་ཕྱི་ན་མངོན་སུམ་དུ་ཤར་བས་
གསལ་ལ། དཔེ་ནི་མེ་ལོང་གིས་བྱད་ཀྱི་ལེགས་ཉེས་རྟོགས་པར་བྱེད་པ་ལྟར།
ལྷུན་གྲུབ་ཀྱི་སྣང་བ་ཕྱིར་ཤར་བས་རིག་པས་རང་གདངས་མཇལ་ཞིང་རང་གི་
མཚན་ཉིད་རྟོགས་པར་བྱེད་པའོ། །བརྒྱུད་ནི་འཆར་ཚུལ་བརྒྱད་ཀྱི་སྣང་བ་སྟེ།
འཆར་བའི་དུས་ནི་ཡེ་སངས་རྒྱས་པའི་རྒྱུད་ལས། འཆར་བའི་དུས་ལ་རྣམ་པ་གསུམ་
ཡོད་དེ།། ཞེས་པ། ཐོག་མ་སེམས་ཅན་དུ་འཁྲུལ་དུས་དང་། བར་དོར་དང་།
ཚེ་འདིར་ཐོད་རྒལ་ཉམས་སུ་ལེན་དུས་ན་འཆར་བའོ། །དེ་དག་གི་འཆར་
འཆར་ཚུལ་ནི་
གོང་གི་གཞི་སྣང་གཡོ་ཚུལ་སྐབས་སུ་བསྟན་ཟིན་ཏོ། །སྐུ་ལ་བརྒྱན་ཞེས་པའི་སྒྲས་
གཞི་ལ་གཞི་སྣང་ལྷུན་གྲུབ་ཏུ་བསྟན་པ་སྟེ། གཞི་ལ་གཞི་སྣང་ཡོད་པས་ཉམས་སུ་
ལེན་དུས་དང་བར་དོ་ལ་འཆར་བའི་གནད་དེ་ཡིན་ནོ། །གསང་བའི་ཡིག་འབྲུ་
གསུམ་ནི་ཐུགས་ལ་བཀོད།། ཅེས་པ་ནི། སྐུ་གསུམ་ལམ་གྱི་སྣང་བ་ལ་འཆར་བ་
བསྟན་པ་སྟེ། འདི་ལྟ་རིག་པའི་གཤིས་ལ་སྐུ་དང་ཡེ་ཤེས་ཀྱི་སྣང་བ་བསམ་གྱིས་
153



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མི་ཁྱབ་པ་ཡོད་ཀྱང་། འདིར་དབང་པོའི་སྒོ་ལ་མངོན་སུམ་དུ་སྣང་བར་བྱེད་པ་ནི་
རང་བཞིན་རྫོགས་པ་ཆེན་པོ་འདི་མིན་པ་ཐེག་པ་གཞན་གྱིས་མ་ཡིན་པས་གསང་
ལ། ཡིག་འབྲུ་གསུམ་གྱི་སྒྲས་ཐེག་པ་གཞན་གྱི་མཐར་ཐུག་གི་འབྲས་བུ་སྐུ་གསུམ་
པོ་དེ་ཉིད། འདིར་ལམ་གྱི་སྣང་བ་ལ
ང་བ་ལ་འཆར་བས་ཐུགས་ལ་བཀོད་ཅེས་པའོ།
རྟགས་ཚད་སྒྲོན་མ་ལས། འདི་ཉིད་སྐུ་གསུམ་ལམ་དུ་ཆོད་པ་ནི། ལུས་ངག་གི་
གནད་བསྟན་ནས་གཟིར་བ་ནི་སྤྲུལ་སྐུའི་སྒྲོ་འདོགས་ལམ་དུ་ཆོད་པའོ། །དེ་ནས་
ཐིག་ལེ་སྟོང་པའི་སྒྲོན་མ་ཤར་ནས། ཐིག་ལེ་ལས་སྐུ་ལྔ་ལྔར་ཤར་བ་ཕན་ཆོད་ནི་
ལོངས་སྐུའི་སྒྲོ་འདོགས་ལམ་དུ་ཆོད་པའོ། །རང་གི་ལུས་ནི་མི་སྣང་བ། འོད་ཀྱི་
སེན་མོ་སྣང་བའི་དུས་ན། བོན་སྐུའི་སྒྲོ་འདོགས་ལམ་དུ་ཆོད་པའོ། །ཞེས་སོ། །
གསལ་བའི་སྒྲོན་མ་ལྔ་ནི་དབུའི་གཙུག་ནས་སྐྱེས། ཞེས་པ་ནི། རིག་པ་ཚད་ཕེབས་
ཀྱི་དུས་ན་ཡེ་ཤེས་ལྔ་མངོན་དུ་གྱུར་པ་བསྟན་ཏེ། དེ་ཙམ་ན་རྡོས་བཅས་དངོས་
པོའི་སྣང་བ་འདི་སྤུའི་རྩེ་མོ་ཙམ་ཡང་བཙལ་ཀྱང་མི་རྙེད་པ་རང་དེངས་ལ་སོང་
བས་སྟོང་པ་ཉིད་ཀྱི་ཡེ་ཤེས་མངོན་དུ་གྱུར། གར་བལྟས་ཚད་ལ་འོད་གསལ་ཆེན་
པོའི་སྣང་བ་འབྱམས་ཀླས་པས་མེ་ལོང་ལྟ་བུའི་ཡེ་ཤེས་མངོན་དུ་གྱུར། ཐམས་
ཅད་རང་སྣང་འོད་གསལ་མཉམ་གདལ་རིས་མེད་ལ་བདག་དང་གཞན་དུ་ལྟོས་པ་
མེད་པས་མཉམ་པ་ཉིད་ཀྱི་ཡེ་ཤེས་མངོན་དུ་གྱུར། ཕྱི་ནང་གི་ཆ་རྡུལ་ཕྲ་རབ་རེ་
རེའི་གོ་ན་སངས་རྒྱས་ཀྱི་ཞིང་ཁམས་དཔག་ཏུ་མེད་པ་རང་གསལ་ལ་མ་འདྲེས་
པར་མཁྱེན་པས་སོ་སོར་རྟོགས་པའི་ཡེ་ཤེས་མངོན་དུ་གྱུར། དེའི་དུས་ན་སྐྱེ་བ་
དང་འཇུག་པ་ལ་དབང་ཐོབ་སྟེ། སེམས་ཅན་བསམ་གྱིས་མི་ཁྱབ་པའི་དོན་བྱེད་
པར་འབྱུང་བས་བྱ་བ་ནན་ཏན་གྱི་ཡེ་ཤེས་མངོན་དུ་གྱུར་པའོ། །དེའི་ཚེ་ལྷུན་གྲུབ་
རང་ངོ་ན་འགྲོ་དོན་མཛད་པ་དང་། ཀ་དག་རང་ས་ན་མྱ་ངན་འདའ་བ་གཉིས་
164



དབྱིངས་རིག་མཛོད། སྨད་ཆ།
ཀ་རང་ལ་དབང་ཐོབ་པས་དོན་གཉིས་ལྷུན་གྱིས་གྲུབ་པའི་སྐུ་ཞེས་བྱ་སྟེ་འཇའ་
ལུས་པ་ཉི་ཤུ་རྩ་བཞིའི་གྲལ་དུ་ཕྱིན་པའོ། །གཟའ་དང་རྒྱུན་སྐར་ནི་རྐེད་ལ་འཆར།།
ཞེས་པ་ནི། འོད་ལྔའི་སྣང་བ་དང་། ཐིག་ལེ་གཉིས་སྦྲེལ་དང་ལྔ་སྦྲེལ་ལ་སོགས་པ་
ཉམས་གོང་འཕེལ་ནས་འཆར་བས་རྐེད་ལ་འཆར་ཞེས་བྱ་ལ། དེའང་སྨིན་མཚམས་
ནས་བྲལ་ནས་རང་གི་མདུན་ཙམ་དང་། ཡུལ་གྲུ་ཙམ་ནས་ཅི་སྣང་འོད་གསལ་གྱི་
སྣང་བས་ཁྱབ་སྟེ། དཔེར་ན་ནམ་མཁའ་ལ་གཟའ་སྐར་ཤར་བ་དང་། ཟ་འོག་
བཀྲམ་པ་ལྟ་བུ་འཆར་རོ། །དེ་ཡང་འོད་ལྔའི་སྣང་བ་གྱེན་འགྲེང་། རྩིབས་ཤར།
གྲུ་ཆད། དུམ་བུ། སྣམ་བུའི་སྣང་བ་དང་ལྔ་ཤར་བས་ཡེ་ཤེས་ལྔའི་ཁ་དོག་ལ་དབང་
ཐོབ་ནས། འདོད་ཆགས། ཞེ་སྡང་། གཏི་མུག ང་རྒྱལ། ཕྲག་དོག་ལྔ་མངོན་དུ་
རྒྱུ་བའི་བཅིངས་པ་ལས་གྲོལ་ཏེ། བག་ལ་ཉལ་ཙམ་ལ་མ་གཏོགས་པ་མེད་པས་འཁོར་
བའི་ཕྱེད་ལས་འདས་པའོ། །དེ་ནས་དྲྭ་བ། དྲྭ་ཕྱེད་པ། མིག་མངས་རིས། མིག་
ཚགས་ལྟ་བུ། ཟ་འོག་གུར་ཁྱིམ་ལྟ་བུ་མཐོང་བས། གཟུགས་ལ་སོགས་པ་ཕུང་པོ་
ལྔའི་ཚོགས་པ་ལས་བདག་ཏུ་བྱས་པ་ལས་འདས་པས། འཇིག་རྟེན་པའི་བདག་
སུམ་གཉིས་ལས་འདས་པའོ། །དེ་ནས་ཡེ་ཤེས་མཁར་ཐབས་ཀྱི་རྣམ་པ་འདྲ་བ།
ཉི་ཟླ་ཟུང་སྦྲེལ་ལྟ་བུ། པདྨ་བརྩེགས་པ། མཆོད་རྟེན་བརྩེགས་པ། པདྨ་སྟོང་ལྡན་གྱི་
རྣམ་པ་དང་འདྲ་བ་མཐོང་བས། འབྱུང་བ་ལྔའི་འཆིངས་བ་ལས་འདས་པའོ། །དེ་
དག་ཀྱང་གཅིག་སྐྱེས་གཅིག་འགགས་པས་ཉམས་ཞེས་བྱའོ། །དེའང་སྔ་མ་བས་
ཁྱད་པར་དུ་འགྱུར་བས་གོང་འཕེལ་ཞེས་བྱའོ། །དེ་ལྟར་རིམ་པས་བྱུང་བ་ནི་སྔར་
དབང་རིམ་པས་བསྟེན་པ་ལས་བྱུང་བའོ། །འཁོར་རྣམ་པ་བཞིས་ནི་བཀའ་སྡོད་བྱེད།
ཅེས་པ་ནི། ཤེས་རབ་བཞི་སྟེ་རྫོགས་ཆེན་དོན་རྒྱུད་ལས། དེ་ཡང་རིག་པའི་ངོ་བོ་
ལ།། ཤེས་རབ་རྣམ་པ་བཞི་དང་ལྡན།། ཤེས་རབ་བཞི་ནི་འདི་ལྟར་སྟེ།། རྣམ་པར་
165



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འབྱེད་དང་གཅིག་ཏུ་སྡུད། ཡོངས་སུ་གྲོལ་བྱེད་དབྱིངས་སུ་སྐྱོད། ཅེས་རྣམ་པར་
འབྱེད་བྱེད་ཀྱི་ཤེས་རབ་དང་། རྣམ་པར་སྡུད་བྱེད་ཀྱི་ཤེས་རབ་དང་། རྣམ་པར་
གྲོལ་བྱེད་ཀྱི་ཤེས་རབ་དང༌། རྣམ་པར་སྐྱོད་བྱེད་ཀྱི་ཤེས་རབ་དང་བཞི་ལས།
དང་པོས་ནི། སྣང་དང་སྟོང་པ། སྡུག་བསྔལ་དང་བདེ་བ། ཀུན་རྫོབ་དང་དོན་
དམ། བོན་ཅན་དང་བོན་ཉིད། ཉོན་མོངས་དང་ཡེ་ཤེས། རྣམ་རྟོག་དང་བོན་
སྐུ། སྣང་གྲགས་དང་རིག་པ་རྣམས་རྣམ་པར་འབྱེད་པར་བྱེད་དོ།། གཉིས་པས་
ནི། སྣང་བ་སྟོང་པར་སྡུད། སྡུག་བསྔལ་བདེ་བར་སྡུད། ཀུན་རྫོབ་དོན་དམ་དུ་
སྡུད། བོན་ཅན་བོན་ཉིད་དུ་སྡུད། ཉོན་མོངས་ཡེ་ཤེས་སུ་སྡུད། རྣམ་རྟོག་བོན་
སྐུར་སྡུད། སྣང་གྲགས་ཐམས་ཅད་རང་རིག་ལ་སྡུད་པར་བྱེད་དོ། །གསུམ་པས་ནི།
སྣང་བ་སྟོང་པར་གྲོལ། སྡུག་བསྔལ་བདེ་བར་གྲོལ། ཀུན་རྫོབ་དོན་དམ་དུ་གྲོལ།
བོན་ཅན་བོན་ཉིད་དུ་གྲོལ། ཉོན་མོངས་ཡེ་ཤེས་སུ་གྲོལ། རྣམ་རྟོག་བོན་སྐུར་གྲོལ།
སྣང་གྲགས་ཐམས་ཅད་རང་རིག་ཏུ་གྲོལ་བར་བྱེད་དོ། །བཞི་པས་ནི། སྣང་བ་སྟོང་
པའི་དབྱིངས་སུ་བསྐྱོད། སྡུག་བསྔལ་བདེ་བའི་དབྱིངས་སུ་བསྐྱོད། ཀུན་རྫོབ་
དོན་དམ་པའི་དབྱིངས་སུ་བསྐྱོད། བོན་ཅན་བོན་ཉིད་ཀྱི་དབྱིངས་སུ་བསྐྱོད།
ཉོན་མོངས་ཡེ་ཤེས་ཀྱི་དབྱིངས་སུ་བསྐྱོད། རྣམ་རྟོག་བོན་སྐུའི་དབྱིངས་སུ་བསྐྱོད།
སྣང་གྲགས་ཀྱི་བོན་དང་དེ་ཐམས་ཅད་རང་རིག་ཀ་དག་གི་དབྱིངས་སུ་བསྐྱོད་
པར་བྱེད་དོ། །དེ་ལྟར་ཐོད་རྒལ་གྱི་གནད་བཞི་བཅུ་རྩ་གསུམ་དང་ལྡན་པ་དག་
གིས་འགྲོ་བ་སེམས་ཅན་གྱི་དོན་མི་འགག་ཅིང་རྣམ་པར་འབྱེད་པ་ནི་ཡེ་ཤེས་ཀྱི་
རླུང་སྟེ་རྟ་དེའི་ཡོན་ཏན་ཡིན་ནོ། །ཞེས་པའོ། །སྤྲུལ་པའི་ཁུ་བྱུག་རྟ་ཞོན་ནས།
ཅེས་པ་སོགས་ཀྱིས་ཉམས་སུ་ལེན་པའི་ཐབས་བསྟན་པ་སྟེ། འོག་ནས་རྒྱས་པར་
བཤད་པར་བྱའོ། །རྟ་གསུམ་འཕར་མ་སྤོས་ནས་ནི།། ཞེས་པ་ནི། རིག་པའི་རང་
366



དབྱིངས་རིག་མཛོད། སྨད་ཆ།
རླུང་ཞེས་བྱ་བ་ལུང་མ་བསྟན་དེས་རྒྱུ་བྱས། རྐྱེན་ངན་དང་འཕྲད་པའི་དུས་སུ་
ཉོན་མོངས་པའི་རླུང་དུ་གྱུར་ནས་འཁོར་
བོར་བ་སྨིན་པའི་ལས་བྱེད། ཏིང་ངེ་འཛིན་
གྱི་རྐྱེན་དང་འཕྲད་པའི་དུས་སུ་ཡེ་ཤེས་ཀྱི་རླུང་དུ་གྱུར་ནས་ཁམས་གསུམ་འཁོར་
བའི་ས་དགུ་དང་མོས་པར་སྤྱོད་པའི་ས་བཞི་དང་གཡུང་དྲུང་ཐེག་པའི་ས་བཅུ་
དང་ས་གསུམ་ལས་བརྒལ་ནས་མྱ་ངན་ལས་འདས་པ་སྨིན་པར་བྱེད་པས་ན།
ས་གསུམ་དག་ལ་འཕྱོ་ཞིང་གནས་ཞེས་བྱའོ། །དེ་ཡང་རྒྱུའི་ཐེག་པ་ལྟར་ས་ལམ་
ལ་རིམ་གྱིས་བགྲོད་ནས་བརྒལ་བ་མ་ཡིན་ལ། རྫོགས་པ་ཆེན་པོས་ཅིག་ཅར་དུ་
བགྲོད་པའི་ཚུལ། སྒྱུ་འཕྲུལ་ལས། ཅིག་ཅར་བགྲོད་པའི་གྲོལ་ལམ་དཔེ།། སྒྲོན་
མེ་བཏེགས་པ་ལྟ་བུའོ། །ཞེས་དང་། བདུད་འདུལ་ཡེ་ཤེས་འཁྱིལ་པའི་རྒྱུད་ལས།
ཁྱད་པར་ཆེན་པོའི་ས་ལམ་ནི།། ས་ལམ་རིམ་གྱིས་བགྲོད་དུ་མེད།། མ་བགྲོད་ཅིག་
ཅར་འཇུག་པ་ཡིན།། ཞེས་སོ། །ཁ་ཅིག་གིས་ཐེག་ཆེན་གྲོལ་ལམ་པ་རྒྱུའི་ས་ལམ་
དང་སྦྱར་ནས་བཤད་པ་ནི། ལྷུམ་དཔེ་ཞྭ་ལ་བཀལ་བ་དང་མཚུངས་ཏེ། ནམ་མཁའི་
ཁྱུང་དང་ལག་འགྲོ་ཅན་གཉིས་འགྲོས་མི་མཉམ་པ་བཞིན་ནོ། །དེས་ན་གྲོལ་
ལམ་རྫོགས་པ་ཆེན་པོ་ས་ཅིག་ཆོད་ཡིན་པས་དེར་མི་ལྟོས་པ་ནི། ཁུ་བྱུག་ལས། བྱ་
འཕུར་ཤིང་གི་སྐྱེས་ལ་མི་འཛེག་ལྟར།། ཐེག་པའི་སྐྲས་ལ་འཛེག་པར་ཡང་མི་
དམིགས།། ཞེས་སོ། །འོ་ན་འདིར་ས་ལམ་རིམ་གྱི་པ་བཀག་གམ་ཞེ་ན། དེ་དག་
ཐུན་མོང་རང་ས་ན་བདེན་གྱི། འདིས་ལམ་ལ་རིམ་གྱིས་མི་བགྲོད་ཀྱང་། རྫོགས་
པ་ཆེན་པོའི་སྣང་བ་བཞི་ལ་རྒྱུ་འབྲས་ཀྱི་སར་བཏགས་པའི་རིམ་པ་རྣམས་ཀྱང་རྫོགས་
པ་ཡིན་ཏེ། ལུང་དྲུག་པར། བགྲོད་པ་མེད་པར་ས་བཅུ་ཅིག་ཅར་རྫོགས།། ཞེས་
།འོ་ན་རྫོགས་པ་ཆེན་པོའི་སྣང་བཞི་ལ་རྒྱུ་འབྲས་ཀྱི་སའི་རིམ་པ་རྣམས་ཀྱི་རྫོགས་
ལུགས་ཅི་ལྟ་བུ་ཡིན། ཞེ་ན། བཤད་པར་བྱ་སྟེ། ཐེག་འགྲེལ་ལྟར་ན། འདི་ལྟ་
67



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དབྱིངས་རིག་གི་དོན་ངོ་སྤྲོད་པའི་གང་ཟག་དེས། དང་པོ་བདེན་པ་མཐོང་བའི་
དུས་ན་དེ་ལ་དགའ་བ་སྐྱེས་པ་ནི་དང་པོ་རབ་ཏུ་དགའ་བའི་ས་ནོན་པའོ། དེ་ལ་
རང་གི་སྣང་བ་ཡིན་པར་ངོ་ཤེས་པ་ནི་གཉིས་པ་དྲི་མ་མེད་པའི་ས་ནོན་པའོ། །དེ་
ནས་འོད་ཀྱི་སྣང་བ་མཐོང་བ་ནི་གསུམ་པ་འོད་འཕྲོ་བའི་ས་ནོན་པའོ། །དེ་ནས་
དེ་ལ་གོམས་ནས་འོད་ལྔའི་སྣང་བ་དང་ལྡན་པ་ནི་བཞི་པ་འོད་ལྡན་འབར་བའི་
ས་ནོན་པའོ། །དེ་ལ་གོམས་པས་ཉོན་མོངས་པ་ཐམས་ཅད་སྦྱངས་ནས་ཡེ་ཤེས་
མཐོང་བ་ནི་ལྔ་པ་རྣམ་པར་བྱང་བའི་ས་ནོན་པའོ། །དེ་ནས་འོད་ལས་ཐལ་བའི་
སྐུ་མངོན་དུ་གྱུར་པ་ནི་དྲུག་པ་མངོན་དུ་གྱུར་པའི་ས་ནོན་པའོ། །དེ་ནས་དེའི་
ངང་ལས་མི་གཡོ་བ་ནི་བདུན་པ་མི་གཡོ་བའི་ས་ནོན་པའོ། །དེ་ནས་ཤེས་རབ་ཀྱི་
རྩལ་ཡོངས་སུ་རྫོགས་པ་ནི་བརྒྱུད་པ་ལེགས་པའི་བློ་གྲོས་ཀྱི་ས་ནོན་པའོ། །དེ་
ནས་ཡེ་ཤེས་ཀྱི་སྣང་བ་ལ་རང་གི་ཤེས་པ་ཟིན་ནས་སྣང་བ་ལྷུག་པར་ཤར་བ་ནི་
དགུ་པ་བོན་ཉིད་དོན་རྟོགས་མི་འགྱུར་བའི་ས་ནོན་པའོ། །དེ་ནས་སྣང་བ་དེ་ཉིད་
ཀྱི་མཐའ་རྒྱ་རལ་ནས་འཁྲུལ་སྣང་འགག་པ་ནི་བཅུ་པ་བསམ་ཡས་རྣམ་པར་བཀོད་
པའི་ས་ནོན་པའོ། །དེ་ནི་གང་ཟག་བདེན་པ་མཐོང་བའི་སྦུབས་འདི་ཉིད་མ་བོར་
བ་ལ་ས་ནོན་པའོ། །གང་ཟག་སྦུབས་བོར་བ་རྣམས་ཀྱིས་ནི་འདི་ལྟར་ནོན་པ་མིན་
ནོ། །འཁྲུལ་སྣང་འགགས་ནས་ཚོམ་བུའི་སྣང་བ་ཤར་བ་ནི་བཅུ་གཅིག་ཀུན་ཏུ་འོད་ཀྱི་
ས་ནོན་པ་ཡིན་ནོ། །དེ་ནས་ཡེ་ཤེས་ཀྱི་སྣང་བ་དེ་ལ་མི་འགྱུར་བ་གནས་པ་ནི་གཡུང་
དྲུང་ལྟ་བུ་ཡེ་ཤེས་འོད་ལྡན་གྱི་ས་ནོན་པ་ཡིན་ནོ། །འདིའི་དུས་ན་བདེ་བར་ག
གཤེགས་
པའི་ས་བཅུ་གཉིས་པའི་ནམ་མཁའ་འོད་ཀྱི་ས་ཆེན་མན་ཆད་ནོན་པ་ཡིན་ནོ། །
དེ་ནས་སྣང་བ་དེ་ལ་ཡེ་ཤེས་ལྔའི་ངེས་པ་རྙེད་པ་ནི་ས་བཅུ་གཉིས་པའི་གཡུང་དྲུང་
འཛིན་པའི་འོད་ཀྱི་ས་ནོན་པ་ཡིན་ནོ། །དེ་ནས་འོད་གསལ་གྱི་སྣང་བ་དེ་ལས་མི་
168



དབྱིངས་རིག་མཛོད། སྨད་ཆ།
འདའ་ཞིང་འབྱམས་ཀླས་པ་ནི། བཅུ་གཉིས་པའི་རིན་ཆེན་འོད་ནས་རང་རིག་
འོད་མན་ཆད་ཀྱི་ས་ནོན་པ་ཡིན་ནོ། །དེ་ནས་རང་གི་ཐུགས་ཀ་ནས་ཡེ་ཤེས་ཀྱི་
ཟེར་ཐག་ཤར་ནས་ནམ་མཁའི་མཐོངས་ནས་འོད་ཀྱི་ཚོམ་བུ་ལྔ་འཁོར་ལོའི་ཚུལ་དུ་
གནས་པ་ནི་བླ་ན་མེད་པའི་ས་གསུམ་གྱི་ཡི་གེ་འཁོར་ལོ་ཚོགས་ཆེན་གྱི་ས་ནོན་པ་
ཡིན་ནོ། །དེ་ནས་ལྷུན་གྲུབ་ཀྱི་ས་ལ་ངེས་པ་དབང་བསྒྱུར་བ་ནི་བླ་མེད་ས་གསུམ་
གྱི་ཡེ་ཤེས་བླ་ན་མེད་པའི་ས་ནོན་པ་ཡིན་ནོ། །དེ་ནས་ཀ་དག་གི་ས་ལ་ཡེ་ཤེས་ཕྱི་
ནང་མེད་པར་ཤར་ནས་དེ་ལས་མི་གཡོ་བ་ནི་དབྱེར་མེད་གཡུང་དྲུང་ཐིག་ལེའི་ས་
ནོན་པ་ཡིན་ནོ། །དེ་དག་ཀྱང་རང་བཞིན་གྱིས་སྣང་བའི་འཆར་ཚུལ་ཆ་མཚུངས་
རེ་སྦྱར་བ་ཡིན་གྱི་རྒྱུ་འབྲས་ཀྱི་ཐེག་པའི་ས་དངོས་ནི་མ་ཡིན་ནོ། །ས་དེ་དག་ཀྱང་
རྩ་བ་རིག་པ་འོད་གསལ་སྦྱང་བགྲོད་མེད་པའི་ས་གཅིག་གི་སྣང་ཆ་ལས་དབྱེ་བ་
སྟེ། དོན་ལ་རིག་པའི་ས་གཅིག་ཡིན་ཏེ། ཀུན་འདུས་རོལ་པའི་རྒྱུད་ལས། ང་
ནི་ཀུན་འདུས་ས་གཅིག་པའོ། །ཞེས་སོ། །དབྱིངས་རིག་རིན་པོ་ཆེའི་མཛོད་ལས་འོད་
གསལ་རྫོགས་པ་ཆེན་པོའི་ལམ་གྱི་སྙིང་པོ་ཐོད་རྒལ་སྤྱིའི་ཆིངས་བསྟན་པའི་ལེའུ་སྟེ་
བཅོ་ལྔ་པའོ།།
༈ ད་ནི་དེ་ཉིད་ཉམས་ལེན་དང་འབྲེལ་པའི་གསང་བ་གནད་ཀྱི་གདམས་པ་
ངེས་པ་རྣམས་ལག་ལེན་དུ་བསྟན་པ་ནི། རྒྱུད་གསེར་གྱི་རུས་སྦལ་ལས། དེ་བཞིན་
ཉིད་ནི་དངོས་པོ་ཀུན་དང་བྲལ།། ཟབ་པའི་དོན་ཉིད་མཚོན་དུ་མེད་པ་སྟེ།། རང་
རིག་ཡེ་ཤེས་ཉིད་ཀྱི་འོད་གསལ་ན། དངོས་པོ་དངོས་སུ་དག་པ་དངོས་གྲུབ་མཆོག །
ཅེས་དང་། གབ་པ་དགུ་བསྐོར་ལས། ཡེ་ཤེས་འོད་དུ་ཡེ་ནས་གསལ་བ་ལ།། མེད་
དུ་དོགས་པའི་ཐ་སྙད་ཡེ་ནས་སེམས་ལ་མེད།། ཅེས་དང་། ལེའུ་བརྒྱད་པར།
རིག་པ་འོད་ཀྱི་ལུས་སུ་ཡེ་ནས་གནས། ཞེས་པས། རིག་པའི་གཤིས་ལ་འོད་དང་
69



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཐིག་ལེ་སྐུ་ལ་སོགས་པ་ཡེ་ནས་གནས་ལ། དེ་ཉིད་དབང་པོས་མངོན་སུམ་དུ་མཐོང་
པར་བྱེད་པ་ལ་གདམས་ངག་གནད་ཀྱིས་ཟིན་དགོས་ཏེ་གདམས་ངག་གིས་མ་
ཟིན་ན་རིག་གདངས་མཐོང་བ་མི་འགྱུར་རོ། །རིག་པ་རྒྱུན་ཐག་ལས། ཡང་དག་
སེམས་ཀྱི་ལྟད་མོ་བ། མ་ནོར་ལྟ་བ་སུ་ཞིག་ཡོད།། མཐོང་ནས་ངེས་པ་སུ་ཞིག་ཡོད།།
ཅེས་སོ། །ཐབས་ཁྱད་པར་ཅན་ལ་བསྟེན་པས་ཡེ་ཤེས་ཀྱི་སྣང་བ་མངོན་སུམ་དུ་
མཐོང་ཞིང་ཡང་དག་གི་དོན་འགྲུབ་པ་ནི། གསེར་གྱི་རུས་སྦལ་ལས། ཁྱད་པར་
ཅན་གྱི་ཐབས་ལ་བསྟེན་པས་འགྲུབ། ཅེས་དང་། བྱང་ཆུབ་ཆེན་པོའི་ངོ་བོ་ནི།།
འགྲོ་བ་ཀུན་ལ་རང་བཞིན་གནས། རྐྱེན་གྱིས་བསླང་ན་འགྲུབ་པར་འགྱུར།།
ཞེས་སོ། །ཐབས་ཟབ་མོས་ཟིན་ནས་རྩེ་གཅིག་ཏུ་ཉམས་སུ་བླངས་དགོས་ཏེ། འོད་
གསལ་སེམས་ཀྱི་མེ་ལོང་ལས། དེ་ཕྱིར་ཉམས་སུ་ལེན་པ་གལ་ཆེ། ཉམས་སུ་མ་
བླང་ནས་འོད་གསལ་ཤར་བ་མེད། བོན་སྐུའི་ས་ཟིན་དགོས་ཞེས་པས། བོན་
སྐུའི་ས་ཟིན་པར་བྱེད་པ་ལ། འོད་གསལ་གྱི་སྣང་བ་དང་པོ་འཆར་དགོས། བར་
དུ་རིག་གདངས་ཀྱི་ཆ་འཕེལ་བ་ལས་སླར་ནང་དབྱིངས་སུ་ཟད་དགོས་པས་ཉམས་
སུ་ལེན་པ་གལ་ཆེའོ། །འདི་ཉིད་རྒྱུ་འབྲས་ཀྱི་ཐེག་པ་གཞན་ནས་བསྟན་པ་ནི།
འབུམ་ལས། འོད་གསལ་གསལ་བྲེང་བྲེང་རབ་ཏུ་མྱུར་བའི་ཏིང་ངེ་འཛིན་ཞེས་
བྱ་བ་གཟུང་ན་ཐར་པ་ཆེན་པོ་ཐོབ་པར་འགྱུར་རོ། །ཞེས་དང་། ཁམས་ཆེན་
ལས། འོད་རབ་ཏུ་འཕྲོ་བ་མྱུར་བའི་ཏིང་ངེ་འཛིན་ཞེས་བྱ་བ་ཡོད་དེ། ཏིང་ངེ་
འཛིན་དེ་ལ་མི་དམིགས་པའི་ཚུལ་གྱིས་སྙོམས་པར་འཇུག་སྟེ། གནས་པ་དེ་ནི་
ཤིན་ཏུ་རིགས་པར་བྱའོ། །ཞེས་དང་། ཉི་གྲིབ་ཀྱི་མཚམས་སུ་ཉལ་ནས་བློ་སྦྱོང་
བ་ལགས་ཏེ། ཨེ་མ་ངོ་མཚར་ཆེའོ། །ཞེས་སོ། །རྒྱུད་གསང་བ་བསེན་ཐུབ་ལས།
ཉི་ཟེར་ཞགས་པའི་ཏིང་ངེ་འཛིན་གྱི་གསས་མཁར་དང་། ཞེས་སོ། །དེ་བས་ན་
70



དབྱིངས་རིག་མཛོད། སྨད་ཆ།
འདི་ནི་བརྩོན་འགྲུས་ཅན་བསྒོམས་ནས་གྲོལ་དགོས་པས་ན། སྒོམ་པ་ཉམས་སུ་
ལེན་པའི་བོན་དེ་ལ་རྣམ་པ་བཞི་ཡོད་དེ། གང་ཞེ་ན།
ལུས་ངག་སེམས་ཀྱི་གནད་གཟིར་བ། གནད་རྣམ་པ་བཞིས་མངོན་སུམ་རང་
ཐོག་ཏུ་དབབ་པ། ཉམས་སུ་བླངས་པ་ལས་སྣང་བ་བཞིའི་ས་མཚམས་ངེས་པ།
དེ་དག་གི་རྒྱབ་རྟེན་ནམ་མཐའ་རྟེན་གྱི་མན་ངག་དང་བཅས་པའོ། །
དང་པོ་ལ་གསུམ་སྟེ། ལུས་ཀྱི་གནད་བཞུགས་སྟངས་བཅའ་བ། ངག་གི་གནད་
སྨྲ་བ་བཅད་པ། སེམས་ཀྱི་གནད་དབྱིངས་ལ་གཏད་པའོ། །དང་པོ་ནི། ཐིག་ལེ་
དྲུག་པར། སེང་གེ་གླང་པོ་དྲང་སྲོང་ངང་མོ་གནའ། ཞེས་དང་། འོད་གསལ་སྒྲོན་
མ་ལས། དེ་ལ་སེང་གེའི་འགྱིང་སྟངས་དང་། གླང་པོ་ཆེའི་བརྒྱང་ཐབས་དང་།
དགེ་སྦྱོང་ཅོག་བུ་དང་། ངང་མོའི་ཟུར་འགྲོས་དང༌། ཤེལ་གྱི་གནའ་ཕོ་བྲག་ལ་
འཛེག་པའི་ཚུལ་ལོ། །ཞེས་ལུས་ཀྱི་བཞུགས་སྟངས་འདི་དག་གི་བཅའ་ཐབས་ཞིབ་
ཏུ་བཤད་ན་ལྔ་ལས། དང་པོ་སེང་གེའི་འགྱིང་སྟངས་ནི། དེ་ཉིད་ལས། ཁྱི་ཕོ་
ཚུགས་བྱས་ལ། རྐང་པའི་བྲང་བ་གཉིས་ས་ལ་བཙུག །ལྗིད་རྐང་པ་གཉིས་ལ་
བསྐུར། ལག་པ་གཉིས་ཤད་ཀྱིས་བརྐྱང་ལ་པུས་མོའི་བར་དུ་བཏོན། ལག་སོར་གཉིས་
ནང་དུ་སྒོངས་ཏེ་ས་ལ་བཙུགས། རྐེད་པ་བསྲང་ལ་ཙོག་འདུག་བྱ་སྟེ། འོག་རླུང་
ཅུང་ཟད་བསྡམ། ལྟག་པ་སྐྱེད་དེ་བྱའོ། །ཡོན་ཏན་ནི། གཡོ་བྱེད་ཀྱི་རླུང་ནོན་
ནས་དབུ་མ་བྱང་ཆུབ་ཀྱི་རྩ་ཁ་བྱེ་སྟེ། ཕྱི་རུ་སྣང་བ་འཕྲུལ་ལ་འཆར་ཞིང་། ནང་
དུ་བོན་སྐུ་བློ་འདས་ཀྱི་དགོངས་པ་འཆར་རོ། །ཞེས་སོ། །ཁ་ཅིག་གིས་རྐང་མཐིལ་
གཉིས་ས་ལ་ཕབ་པར་འདོད་དེ། ལུང་གི་དགོངས་པ་མ་ལོན་པར་ཟད་དོ། །འདི་
ཙམ་གྱི་ཁྱད་པ་མེད་སྙམ་ན། རྐང་མཐིལ་ས་ལ་ཕབ་པའི་འདུག་སྟངས་འདི་ནི་
གཞན་ལུགས་ནས་ཀྱང་བཀག་པར་མ་ཟད། ཁྱད་པ་ཡོད་ནས་རྐང་པའི་བྲང་བ་
【71



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ས་ལ་བཙུག་གསུངས་ཀྱི་མེད་ན་མི་གསུངས་སོ། །གཉིས་པ་གླང་ཆེན་བརྐྱང་ཐབས་
ནི། སྔ་མ་ལས། ཁ་སྦུབ་ཏུ་ཉལ་བ། ལྗིད་གྲུ་མོ་གཉིས་དང་རྐང་པའི་བྲང་བ་གཉིས་
ལ་བསྐུར་ཅིང་། ལག་པ་གཉིས་ཀྱི་ཨོལ་གོ་བཏེགས་ལ། པུས་བྲང་སྦྱར་ལ་པུས་མོ་
ས་ལ་མ་རེག་ཙམ་ཏུ་བྱའོ། །ཡོན་ཏན་ནི། འགྱུ་བྱེད་ཀྱི་རླུང་ནོན་ནས་ཆགས་ཞེན་གྱི་
འདོད་པ་འགག །གླང་ཆེན་བཞིན་དུ་སྟོབས་རྒྱས། ཕྱི་རུ་ཞིང་ཁམས་རྫོགས་པར་
འཆར། ནང་དུ་ཉམས་རྟོགས་ལ་བོགས་སྐྱེའོ། །ཞེས་སོ། །འདིའང་རྐང་པའི་སོར་
མོ་ཕྱིར་ཕུལ་ལ་ལོང་བུ་གཤིབ་པར་འདོད་དེ། །གཞན་ལུགས་སུ་འདུག་པས་དོར་
ཞིག །རང་ལུགས་གཞན་ལུགས་ཁྱད་པ་མེད་སྙམ་ན། འཇའ་ལུས་པ་ཉི་ཤུ་རྩ་
བཞིའི་ཕྱག་ལེན་མཉམ་མེད་དད་ཤེར་ནས་བྲུ་རྒྱལ་ལ་དངོས་སུ་བཅའ་ཐབས་
ཕོག་པ་འདི་ཡོད་བཞིན་དུ་གཞན་ལུགས་ལ་རེ་མི་དགོས་པར་མ་ཟད། ལུགས་
མང་འདྲེན་པ་མི་དགའ་འོ། །གསུམ་པ་དགེ་སྦྱོང་ཙོག་བུ་ནི། སྔ་མ་ལས། རྐང་
མཐིལ་གཉིས་ས་ལ་གཏད་དེ་ཙོག་བུར་འདུག་ལ། པུས་མོ་གཉིས་གྲུ་མོའི་ཁུགས་
སུ་ཚུད་པར་བྱས་ལ། ལག་པ་གཉིས་བར་ལྷ་ལ་བཟུང་། འོག་རླུང་བསྡམ་ཞིང་།
ལྗིད་རྐང་པ་ལ་བསྐུར། སྐེ་མཇིང་ཅུང་ཙམ་བཟུང་ངོ་། །ཡོན་ཏན་ནི། སྨིན་བྱེད་
ཀྱི་མེ་དྲོད་ཕེབས་ཤིང་རྣམ་རྟོག་ཕྲ་རགས་ཐམས་ཅད་ཞི། ཕྱི་རུ་སྤྲུལ་སྐུའི་སྣང་བ་
འཆར། ནང་དུ་གསལ་སྣང་ཁྱད་པ་ཅན་རྒྱུད་ལ་སྐྱེ་བའོ། །ཞེས་སོ། །བཞི་པ་ངང་
མོའི་ཟུར་འགྲོས་ནི། སྔ་མ་ལས། གཡས་པའི་གྲུ་མོ་ས་ལ་བཙུག་སྟེ། ཐལ་མོས་
འགྲམས་པ་གཡས་བསྐྱོར། གཡོན་པ་དཔྱི་འགོར་བརྐྱང་ལ་དྲུག་མདོའ་མནན་པ་
ལྟར་བྱ། རྐང་པ་གཉིས་ཅུང་ཟད་སྐྱིད་ཁུགས་བྱས་ལ། ཞྭ་ཤ་གཉིས་བརྩེགས་པ་
ལྟར་བྱའོ། །ཡོན་ཏན་ནི། རླུང་དབུ་མར་ཚུད་ནས་རྫུ་འཕྲུལ་ཡ་མ་ཟུང་འབྱུང་།
མཐོང་སྣང་འཕྲུལ་དུ་འཆར་རོ། །ཞེས་སོ། །ལྔ་པ་གནའ་ཕོ་བྲག་འཛེག་ནི། དེ་
172



དབྱིངས་རིག་མཛོད། སྨད་ཆ།
ཉིད་ལས། པུས་བྲང་སྤྲད་ལ་ཙོག་བུར་འདུག་ཅིང་ལག་པ་གཉིས་སྐྱིད་པའི་ཕྱི་
ནས་ནང་དུ་དྲངས་ལ། མཐེབ་མཛུབ་གཉིས་ཀྱིས་རྣ་བ་གཡས་གཡོན་འཐེན།
ཚིགས་པ་བསྲང་ཞིང་ལྗིད་རྐང་པ་ལ་བོར་རོ། །ཡོན་ཏན་ནི། རང་གའི་གཟུང་
འཛིན་འགགས་ནས་ཡེ་ཤེས་ཀྱི་རྩ་སྒོ་བྱེ་སྟེ། ཕྱི་རུ་རྟོག་ཚོགས་ཡེ་ཤེས་སུ་འཆར་
ཞིང་། ནང་དུ་རང་གསལ་འཛིན་མེད་ཀྱི་དགོངས་པ་སྐྱེའོ། །ཞེས་སོ། །འོ་ན་བཞུགས་
སྟངས་ལྔ་ཁོ་ན་ལས། གསུམ་མམ་གཅིག་ལ་སོགས་པས་མི་རུང་ངམ་ཞེ་ན། མང་
ན་གོང་གི་ལྔ་པོ་དེ་ཁོ་ན་གྲངས་ངེས་ཏེ། འགྲོ་བ་རྣམས་ཉོན་མོངས་པ་དུག་ལྔས་
བཅིངས་པ་ལས་གྲོལ་བར་བྱེད་པ་དང་། སྐུ་ལྔའི་ཡོན་ཏན་མངོན་དུ་བྱེད་པས་ན་
ལྔར་ངེས་པའོ། །དེ་ལས་ཉུང་ན་དག་བྱ་དུག་ལྔ་དེ་དུག་གསུམ་ལ་འདུས་པས་དེ་
ལས་གྲོལ་བར་བྱེད་པའི་དོན་དང་། འཐོབ་བྱ་སྐུ་ལྔ་དེ་སྐུ་གསུམ་ལ་འདུས་པས་དེ་
ཉིད་མངོན་དུ་བྱེད་པས་ན། བོན་ལོངས་སྤྲུལ་གསུམ་གྱི་བཞུགས་སྟངས་སེང་གེ་
གླང་ཆེན་དྲང་སྲོང་གསུམ་གྱིས་ཀྱང་རུང་བར་མ་ཟད། དིང་སང་གི་ལག་ལེན་
ང་དེ་གསུམ་གྱིས་ཆོག་པར་བྱུང་ངོ༌། །ལུང་ལས་ཀྱང་སྤྲོ་བསྡུ་གཉིས་སུ་བྱུང་
སྟེ། ལུང་སྔ་མ་གཉིས་ལས་ལྔ་པོ་དེ་བྱུང་ཞིང་། མཐིང་གི་མེ་ལོང་ལས། སེང་གེ་
གླང་ཆེན་དྲང་སྲོང་གསུམ་གྱིས་བོན་ལོངས་སྤྲུལ་གསུམ་དུ་མཚོན་པ་བྱུང་ལ།
གསེར་གྱི་ཕྲེང་བ་མཛེས་པ་ལས་ཀྱང་
། བོན་སྐུ་སེང་གེའི་འདུག་སྟངས་དང། ལོངས་
སྐུ་གླང་པོ་ཆེའི་འདུག་སྟངས། སྤྲུལ་སྐུ་དྲང་སྲོང་ཙོག་བུས་འདུག །ཅེས་སོ། །སྐུ་
གསུམ་གྱི་བཞུགས་སྟངས་ཀྱིས། འབྱུང་བཞི་ཆ་སྙོམས། བདེ་དྲོད་དང་ཁམས་རྒྱས།
གནས་ལུགས་ཀྱི་དོན་རྟོགས། ལྷུན་གྲུབ་ཀྱི་ཞིང་ཁམས་རྫོགས་པ་འཆར། མཐར་
ཐུག་སྐུ་གསུམ་གྱི་དགོངས་པ་མངོན་དུ་གྱུར་ནས་ཡེ་ཤེས་ལྔ་ལྡན་གྱི་འོད་སྐུར་གྲུབ་
པར་འགྱུར་ཏེ། ཡབ་སྲས་དོན་རྒྱུད་ལས། བོན་སྐུ་ལོངས་སྐུ་སྤྲུལ་སྐུའི་བཞུགས་
ལའང་དེ་
ཟླ73



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཚུལ་ལ། སེང་གེ་གླང་ཆེན་དྲང་སྲོང་ཙོག་བུ་གསུམ། འབྱུང་བཞི་ཆ་སྙོམས་བདེ་
དྲོད་ནུས་པ་བསྐྱེད།། གནས་ལུགས་ལྷུན་གྲུབ་ཞིང་ཁམས་སྣ་ཚོགས་འཆར།། མཐར་
ཐུག་དོན་རྟོགས་ལྔ་ལྡན་འོད་སྐུར་འགྱུར།། ཞེས་སོ། །དེའང་ལུས་ཀྱི་འབྱུང་བ་གྲང་
བ་ཤས་ཆེ་བས་སྤྲུལ་སྐུའི་བཞུགས་སྟངས་དང་བསྟུན་ན་དྲོ་གྲང་ཆ་སྙོམས་ལ། ཚ་བ་
ཤས་ཆེ་བས་བོན་སྐུ་དང་། སྙོམས་པས་ལོངས་སྐུ་དང་བསྟུན་པས་སྣང་བའི་འཕེལ་
མྱུར་བ་ཡིན་ནོ། །ལུས་འདུག་སྟངས་ཀྱིས་མ་གཅུན་ན་ལུས་ཀྱི་རྩ་འདབ་ན་ཡེ་
ཤེས་ཀྱི་རང་གདངས་ཡོད་པ་མི་སློང་ལ། དེ་མ་བསླངས་ན་ཡེ་ཤེས་ཀྱི་སྣང་བ་མངོན་
དུ་མི་འཆར་བས་བཞུགས་སྟངས་དང་ལྟ་སྟངས་གཅུན་པ་གལ་ཆེའོ། །ཐ་མལ་བ་
ལྟར་འདུག་པས་ཡེ་ཤེས་དངོས་སུ་འཆར་མི་སྲིད་ལ། ཤར་དུས་ཐ་མལ་དུ་འདུག་
ན་མི་འཕེལ་བའི་སྟེང་དུ་སླར་འགྲིབ་པར་འགྱུར་རོ། །དཔེར་ན་སྦྲུལ་གྱི་ལུས་ལ་
རྐང་ལག་མང་པོ་ཡོད་ཀྱང་མི་བསྟན་པ་དེ་གཅུན་པས་མངོན་པ་ལྟར་བཞུགས་
སྟངས་དང་ལྟ་སྟངས་ཀྱི་གནད་ལས་ཡེ་ཤེས་ཀྱི་སྣང་བ་དབང་པོའི་སྒོ་ལ་མངོན་
སུམ་དུ་འཆར་བ་ཡིན་ཏེ། སྔ་མ་ལས། དེ་ལས་ཡེ་ཤེས་ལུས་ལ་ཡོད་མོད་ཀྱང་།།
ཐབས་ལུས་གནད་ཀྱིས་མ་གཟིར་མངོན་མི་ནུས། སྦྲུལ་ལ་ཡན་ལག་གྲངས་མེད་
ཡོད་ནའང་།། མ་གཅུན་བར་དུ་གསལ་བ་མི་བསྟན་བཞིན།། ཞེས་དང་། རྟགས་
ཚད་སྒྲོན་མ་ལས། དེའི་དུས་ན་ལུས་ཀྱི་འདུག་སྟངས་མ་གཟིར་ན།། སྐུ་གསུམ་གྱི་
ཞེན་པ་ལམ་དུ་མི་ཆོད་པས། བོན་ཉིད་ཟད་པ་ངོ་མི་ཤེས། ཞེས་སོ། །དེ་ལྟར་ལུས་
བཞུགས་སྟངས་གསུམ་དང་། དུས་རྒྱུན་དུ་ཕྱག་རྒྱ་ལྔ་ལྡན་ལ་མི་གཡོ་བར་གནས་
པར་བྱའོ། །དེ་ལྟར་གནས་པའི་ཡོན་ཏན་ནི། གསང་འདུས་རྫོགས་ཆེན་དོན་
རྒྱུད་ལས། ལུས་ནི་རུས་སྦལ་མཁར་གཞོང་བཅུག་པ་ལྟར།། ཕྱག་རྒྱ་ལྔ་ལྡན་ངང་
དུ་ལྷན་ནེར་བསྡད།། སྤྲུལ་པའི་སྐུ་ལ་འདི་ཡིས་རེག་པ་ཡིན། ཞེས་སོ། །གཉིས་པ་
174



དབྱིངས་རིག་མཛོད། སྨད་ཆ།
ནི། ངག་གི་སྨྲ་བ་མ་བཅད་ན་དེ་ལ་བརྟེན་ནས་སེམས་ཀྱི་རྣམ་རྟོག་འཕེལ་བ་
དང༌། ལུས་ངག་གི་མི་དགེ་བ་རྣམས་ཀྱི་སྒྲིབ་པ་འབྱུང་བའི་རྒྱུ་བྱེད་པས་གླེང་པ་ཇེ་
ཉུང་ལ་བཏང་ཞིང་མཐར་བརྗོད་པ་ཐམས་
ས་ཅད་སྤང་ལ། སྔགས་དང་ཁ་ཏོན་ཙམ་
ཡང་མི་བྱ་བ་ལྐུགས་པ་བཞིན་དུ་གནས་པར་བྱས་ལ། ནང་དུ་བརྗོད་དུ་མེད་པའི་
དོན་ལ་མཉམ་པར་བཞག་པས་རླུང་སེམས་དལ་ནས་ཡེ་ཤེས་རང་བབས་
ས་སུ་སྐྱེའོ། །
རྟགས་ཚད་སྒྲོན་མ་ལས། དེ་ནས་རྟག་ཏུ་ངག་མ་བཅད་ན། ། བརྗོད་དུ་མེད་པའི་
དོན་མི་མཐོང་བས། ། ཐིག་ལེ་ཉག་གཅིག་མངོན་དུ་མི་འཆར་རོ། །ཞེས་སོ། །དེ་
ལྟར་བྱས་པའི་ཡོན་ཏན་ནི། རྫོགས་ཆེན་དོན་རྒྱུད་ལས། ངག་ནི་ལྐུགས་པའི་
ཚུལ་དུ་སྨྲ་བ་བཅད།། ཨ་ཡི་སྒྲ་ཙམ་ནང་དུ་བྲེང་ངེར་བཞག །ངག་ནི་ལོངས་སྐུ་
དག་ལ་རེག་པ་ཡིན། ཞེས་སོ། །གསུམ་པ་ནི་ནང་གི་སེམས་རིག་པའི་སྙིང་པོ་ཅན་
དེ་ཉིད་ལྟ་སྟངས་དང་བསྟུན་ནས་ཕྱིའི་ནམ་མཁའ་སྟོང་པའི་དཀྱིལ་དུ་མདུང་
ཚུགས་སུ་གཏད་ལ་རྟོག་མེད་དུ་ཕྱམ་མེར་བཞག་སྟེ། རྟགས་ཚད་སྒྲོན་མ་ལས།
མིག་གི་ལྟ་སྟངས་ཀྱིས་རིག་པ་མ་གཅུན་ན། རིག་པ་ཉིད་མངོན་སུམ་དུ་མི་འཆར་
རོ། །ཞེས་སོ། །དེ་ལྟར་གཏད་པའི་ཡོན་ཏན་ནི། གསང་འདུས་དོན་རྒྱུད་ལས།
སེམས་ནི་རིག་སྟོང་རྗེན་པ་བསམ་ཡུལ་བྲལ།། ནམ་མཁའ་ལྟ་བུའི་ངང་དུ་ཕྱམ་མེར་
གཞག །སྤྲོས་བྲལ་བོན་གྱི་སྐུ་ལ་རེག་པ་ཡིན།། ཞེས་སོ། །མདོར་ན་ལུས་ཀྱིས་བྱ་བ་
ཅི་ཡང་མི་བྱེད་དེ་ལུས་འདུག་སྟངས་གསུམ་ལ་གནས་པས། རྩོལ་མེད་ཀྱི་སྐུ་གསུམ་
རྗེན་པ་ཅེར་གྱིས་མཐོང་། ངག་སྨྲ་བརྗོད་ཐམས་ཅད་དང་བྲལ་བར་གཞག་པས།
བརྗོད་མེད་ཀྱི་སྐུ་གསུམ་རྗེན་པ་ཅེར་གྱིས་མཐོང་
། ཡིད་རྣམ་རྟོག་རང་སངས་རང་
གྲོལ་དུ་གཞག་པས། བསམ་འདས་ཀྱི་སྐུ་གསུམ་རྗེན་པ་ཅེར་གྱིས་མཐོང་བ་སྟེ། སྔ་
མ་ལས། ལུས་ངག་ཡིད་གསུམ་མ་བཅོས་པ།། སྟོང་གསལ་འཛིན་མེད་ལྷང་ངེ་བ།།
5



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྐུ་གསུམ་རེར་མཐོང་འདི་རང་ཡིན།། ཞེས་སོ།།
གཉིས་པ་ལ་གནད་བཞིས་མངོན་སུམ་རང་ཐོག་ཏུ་དབབ་པ་ལ། སྒོའི་གནད།
ཡུལ་གྱི་གནད། རླུང་གི་གནད། རིག་པའི་གནད་དོ། །དང་པོ་ནི། ཐ་མལ་གྱི་ལྟ་
ལུགས་ཀྱིས་ཡེ་ཤེས་མི་འཆར་བས་མིག་ལྟ་སྟངས་དང་བསྟུན་དགོས་ལ། ལྟ་སྟངས་
དེའང་བཞུགས་སྟངས་དང་འབྲེལ་དགོས་པའི་ཕྱིར་ན། མང་ན་ལྔ་སྟེ། ཞང་ཞུང་
སྙན་བརྒྱུད་ལས། སེང་གེའི་ལུས་གནད་དུས་སུ་སྟེང་བོན་སྐུའི་ལྟ་སྟངས་བྱ་སྟེ།
སྨིན་མཚམས་སུ་ཡར་ལ་ཧྲིག་གེར་གཟིགས་པའོ། །གླང་ཆེན་དུས་སུ་བར་རྫོགས་
སྐུའི་ལྟ་སྟངས་བྱ་སྟེ། ཐད་དུ་གཡོ་འགུལ་མེད་པར་ཧད་དེ་གཏད་པའོ། །དྲང་
སྲོང་གི་དུས་སུ་འོག་སྤྲུལ་སྐུའི་ལྟ་སྟངས་བྱ་སྟེ། མིག་ལྤགས་མར་ཕབ་ལ་ཐུར་
སེལ་ལ་ཐུར་རེར་གཏད་པའོ། །ངང་མོའི་དུས་སུ་གཡས་ཐབས་ཀྱི་ལྟ་སྟངས་བྱ་སྟེ།
མིག་གཉིས་གཡས་སུ་ཟུར་ལྟས་བྱེད་པའོ། །གནའ་ཕོའི་དུས་སུ་གཡོན་ཤེས་རབ་
ཀྱི་ལྟ་སྟངས་བྱ་སྟེ། མིག་གཉིས་གཡོན་དུ་ཟུར་ལྟས་བྱེད་པའོ། །ཞེས་སོ། །དེ་ལྟར་
ལྟ་སྟངས་ལྔ་བྱས་པའི་ཡེ་ཤེས་ལྔའི་སྣང་བ་ལ་དབང་ཞིང་། སངས་རྒྱས་ཀྱི་སྤྱན་
ལྔ་ཁྱད་པར་ཅན་འཐོབ་པར་འགྱུར་རོ། །ཉུང་ན་སྐུ་གསུམ་གྱི་བཞུགས་སྟངས་དང་
འབྲེལ་པའི་གཟིགས་སྟངས་གྱེན་དུ་ལྡོག་པ། ཐད་དམ་ཟུར་ལ་གཏད་པ། ཐུར་
ལ་ཕབ་པ་གསུམ་ལ་འདུས་ཏེ། ཡབ་སྲས་དོན་རྒྱུད་ལས། འཆར་སྒོའི་གནད་ནི་སྐུ་
གསུམ་མིག་གིས་བལྟ། གཟིགས་སྟངས་གསུམ་དང་བཞུགས་སྟངས་གསུམ་འབྲེལ་
དགོས།། ཞེས་དང་
། གསེར་གྱི་ཕྲེང་བ་མཛེས་པ་ལས། བོན་སྐུའི་གཟིགས་སྟངས་
གྱེན་དུ་བལྟ། སྤྲུལ་སྐུའི་གཟིགས་སྟངས་ཐུར་དུ་ཕབ། ལོངས་སྐུའི་གཟིགས་སྟངས་
ཟུར་བལྟར་ཟུར་ཁྲིད་གཅེས།། ཞེས་སོ། །འབྱུང་བའི་ལུས་ཀྱི་ལྟ་སྟངས་སྐུ་གསུམ་གྱི་
ལྟ་སྟངས་སུ་འགྱུར་བ་ཅི་ཡིན་སྙམ་ན། སྐུ་གསུམ་རང་གི་སྙིང་གི་དབུས་སུ་གནས་
76



དབྱིངས་རིག་མཛོད། སྨད་ཆ།
ལག ལྟ་སྟངས་བྱེད་པ་ནི་སྐུ་གསུམ་རང་ལ་ཡོད་པ་མངོན་དུ་བྱེད་པ་སྟེ། སྐུ་གསུམ་
རང་ལ་རང་ཆས་སུ་ཡོད་པས་རང་གི་ལྟ་སྟངས་སྐུ་གསུམ་གྱི་ལྟ་སྟངས་སུ་འགྲོ་བ་
ཡིན་ནོ། །དེའང་ལྟ་སྟངས་གསུམ་གྱིས་བོན་ཉིད་ཀྱི་སྤྱན་དང་། ཡེ་ཤེས་ཀྱི་སྤྱན་
དང་། ཤེས་རབ་ཀྱི་སྤྱན་དང་གསུམ་མངོན་དུ་བྱེད་པའོ། །སྤྱན་དེ་གསུམ་མངོན་
གྱུར་ནི་སྐུ་གསུམ་ལ་ཡོད་དེ། བོན་སྐུ་ལ་བོན་ཉིད་ཀྱི་སྤྱན་དང་། ལོངས་སྐུ་ལ་ཡེ་
ཤེས་ཀྱི་སྤྱན་དང་། སྤྲུལ་སྐུ་ལ་ཤེས་རབ་ཀྱི་སྤྱན་ཡོད་དོ། །ས་བོན་ཙམ་ནི་རྫོགས་
ཆེན་གྱི་རྣལ་འབྱོར་པ་ཅིག་ལ་ཡོད་དེ། དཔྲལ་བའི་མིག་ལྟ་བུའི་གདམས་པ་ལས།
སྤྱན་དེ་གསུམ་ནི་རྣལ་འབྱོར་རྟོགས་ལྡན་ཅིག་གི་རྒྱུད་ལ་སྐྱེ་བ་ཡིན། ཞེས་སོ། །
སྤྱན་ཙམ་ཡོད་པས་ན་གཟིགས་སྟངས་སུ་བྱས་པས། བོན་ཉིད་ཀྱི་སྤྱན་གྱིས་ཡེ་
ཤེས་དངོས་སུ་མཐོང་ནས་འདི་ཉིད་ལ་ཐག་ཆོད། ཡེ་ཤེས་ཀྱི་སྤྱན་གྱིས་རང་གསལ་
དུ་མཐོང་ནས་མཁྱེན་པ་རྒྱས། ཤེས་རབ་སྤྱན་གྱིས་སྒྲ་ཚིག་དང་བྲལ་བར་མཐོང་
ནས་ཐོས་བསམ་སྒོམ་པ་ལ་རག་མ་ལུས་པའི་བོན་ཉིད་ཀྱི་དོན་ཁོང་ནས་འཆར་
བའོ། །དེ་ཡང་སྤྱན་གསུམ་ལས་བོན་ཉིད་ཀྱི་སྤྱན་གྱེན་ལ་ལྡོག་པས་བག་ཆགས་
ཐུར་ལ་སེལ་བའི་གནད་དང་། ཡེ་ཤེས་ཀྱིས་ཟུར་ལ་མཉམ་པོར་བལྟས་པས་
འཁོར་འདས་རོ་མཉམ་པའི་གནད་དང༌། ཤེས་རབ་ཀྱིས་ཐུར་ལ་ཕབ་ནས་
གཟིགས་པས་
པས་ཡེ་ཤེས་ཀྱི་སྣང་བ་དངོས་སུ་ཕེབས་པའི་གནད་ཡོད་དོ། །རྣལ་
འབྱོར་པ་མིག་ཤས་ངན་པས་སྤྲུལ་སྐུའི་གཟིགས་སྟངས་དང་བསྟུན་ན་མིག་མི་
འགྲིབ་པའི་དགོས་པ་ཡོད། མིག་ལ་སྐྱོན་ཆགས་པས་ལོངས་སྐུ་དང་བསྟུན་ན་
མིག་གསལ་བའི་དགོས་པ་ཡོད། མིག་ཤས་བཟང་བས་བོན་སྐུ་དང་བསྟུན་ན་མྱུར་
དུ་སྣང་བ་ཚད་ལ་ཕེབས་པའི་དགོས་པ་ཡོད་དོ། །དེའང་སྤྲུལ་སྐུ་ཐུར་དུ་ཕབ་པ་ནི་
གདུལ་བྱ་ལ་གཟིགས་པའི་བརྡ་དང་། ལོངས་སྐུ་ཟུར་དུ་ལྟ་བ་ནི་ཞིང་ཁམས་ལ་
177



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཟིགས་པའི་བརྡ་དང་། བོན་སྐུ་གྱེན་དུ་ལྡོག་པ་ནི་གཞི་ལ་གཟིགས་པའི་བརྡ་སྟེ།
སངས་རྒྱས་ནས་ཀྱང་དེ་དག་ལ་དབང་བསྒྱུར་བའོ། །དེས་ན་སྒོའི་གནད་དེ་ལྟར་
གསུམ་དུ་ངེས་ཀྱང་དེ་ཉིད་ཀྱི་དོན་པོ་དབྱིངས་མཇལ་བ་གཙོ་བས་ན། ལས་དང་
པོ་བས་མིག་གཉིས་ཕྱེད་བཙུམས་ཟིམ་བུས་ཉི་མ་ལ་ཡིན་ན་ཁྲུ་གང་ཙམ་གྱིས་མ་
རེག་པའི་སར་བལྟ་བ་གནད་ཡིན་ཏེ། གསེར་གྱི་ཕྲེང་བ་མཛེས་པ་ལས། ཟིམ་བུའི་
མིག་གིས་ཉི་མའི་ཟེར་ལ་བལྟ།། ཞེས་དང་། ཉི་མའི་འོག་ནས་ཅུང་ཟད་ཕབ།།
ཟིམ་བུའི་མིག་གིས་མ་ཡེངས་བལྟ།། ཞེས་སོ། །སྒོའི་གནད་འབྱོངས་པའི་རྟགས་སུ་
མིག་ཡུལ་ལ་ཇི་ཙམ་བལྟས་ཀྱང་ཚུགས་པ་ཡིན་ནོ། །དེའང་མིག་ཤས་ངན་པའམ་
དབང་པོས་མི་བཟོད་ན། མཐིང་ཤོག་ལས། རྒྱུ་རས་དང་མའི་དམར་ཁྲིད་བྱ།།
ཞེས་པས། རས་སྔོན་གྱིས་གདོང་གཡོགས་པའམ་ཡོལ་བའི་ནང་ནས་བལྟའོ། །
གཉིས་པ་ལ་ནམ་ཟླ་དང་། དུས་ཚད་དང་། ཡུལ་ངོས་བཟུང་བ་དང་གསུམ་
ལས། དང་པོ་ནམ་ཟླ་ནི། ཐིག་ལེ་དྲུག་པར། སྟོན་ནམ་སོས་ཁའམ་དགུན་ལ་
སོགས་པ་ནམ་ཟླ་བཟང་པོ་ལའོ། །ཞེས། སྤྱིར་དུས་བཞི་ཀའམ་ཁྱད་པར་ཉི་
མ་ལ་སྦྱང་དུས་སྟོན་དཔྱིད་དགུན་ལ་སོགས་ཉི་མ་དམའ་བའི་དུས་དང་སྦྱར་
བའོ། །གཉིས་པ་དུས་ཚོད་ནི། སྔ་མ་ལས། སྔ་དྲོ་དང་ཕྱི་དྲོ་དང་ནམ་མཁའ་
གསལ་བའི་དུས་ཞེས་པས། ལས་དང་པོ་བས་སྔ་དྲོ་ཕྱི་དྲོའི་ཟེར་གཉིས་དང་
སྦྱར་ཞིང་། དབྱིངས་རིག་སྨིན་མཚམས་ནས་ཕྲ་བ་ན་སྤྲིན་དང་བྲལ་བའི་ནམ་
མཁའ་གསལ་བའི་དུས་དང་སྦྱར་བའོ། །གསུམ་པ་ཡུལ་ལ་གཉིས་ཏེ། ནམ་
མཁའ་དང༌། ཉི་ཟེར་ལ་སྦྱང་བའོ། །དང་པོ་ནི། སྒྲོན་མ་དྲུག་པ་ལས། ཀུན་
གསལ་སེམས་ཀྱི་མེ་ལོང་དེ།། སྣང་གསལ་ནམ་མཁའི་མཐོངས་སུ་སྟོན།། ཞེས་
པས་གནད་ནི། ལྷ་ཁྲིད་ལས། ལྟ་ཐབས་ཁང་པ་ཕྱེད་ཕུབ་བམ་ཁམས་བདེ་
178



དབྱིངས་རིག་མཛོད། སྨད་ཆ།
སར་བསྡོད། ཡང་ན་རི་མཐོན་པོའམ་ནམ་མཁའ་རྒྱ་ཆེན་པོ་མཐོང་བའི་སར་
བསྒོམ། སྔ་དྲོ་ནུབ་དང་དགོངས་ཀ་ཤར་དུ་བལྟས་སྟེ། ཐུན་ཇེ་རིང་ལ་བལྟ།
ཞེས་དང་། མཐིང་ཤོག་ལས། སྔ་དྲོ་ཀླུ་དབང་ཕྱོགས་སུ་བལྟ།། དགོངས་ཀ་དྲི་
ཟའི་ཕྱོགས་སུ་བལྟ། ཞེས་སོ། །འདི་ལ་ནམ་མཁའ་སུམ་སྦྱོར་གྱི་ལག་ལེན་དགོས་
ཏེ། གང་ཞེ་ན། བར་སྣང་སྟོང་པ་ཕྱི་སྲིད་པའི་ནམ་མཁའ་ལ་གཏད། རྩ་སྦུབས་
སྟོང་པ་ནང་དབང་པོའི་ནམ་མཁའ་གཅུན། སེམས་ཉིད་སྟོང་པ་ཡང་གསང་
དོན་རྟགས་ཀྱི་ནམ་མཁའ་ལ་ངར་བསླང་སྟེ་བསྒོམ་པའོ། །འདིའི་དུས་སུ་ལུས་
གནད་དགེ་སྦྱོང་ཙོག་པུས་ཉམས་སུ་བླང་བའོ། །གཉིས་པ་ནི། སྒྲོན་མ་དྲུག་
པར། རིག་པའི་རྩལ་གསུམ་ཟེར་ལ་སྦྱོང་།། རྩལ་གསུམ་ཟེར་ལ་སྦྱངས་པ་ཡིས།།
སྐུ་གསུམ་དཀྱིལ་འཁོར་རང་ལས་འཆར། ཞེས་རིག་པའི་རྩལ་ལམ་གདངས་གསུམ་
ནི་དབྱིངས་ཀྱི་འཕེལ་སྣང་གི་ཆ་དང༌། ཐིག་ལེ་སྟོང་སྒྲོན་ལུག་རྒྱུད་དང་བཅས་
པ་སྟེ། དེའང་དབྱིངས་ལ་ཕུ་ཐག་བཅད་པས་སྐུ་གསུམ་གྱི་དཀྱིལ་འཁོར་ལམ་
གྱི་སྣང་བ་ལ་མངོན་སུམ་དུ་འཆར་བ་སྟེ། དེ་ཉིད་ཟེར་གཉིས་ལ་རྩལ་སྦྱོང་པས་
མངོན་དུ་བྱེད་པ་ནི། གཟེར་བུ་ཉེར་གཅིག་པར། ཟེར་ལ་རྩལ་སྦྱོང་དབྱིངས་ལ་
ཕུ་ཐག་གཅད།། ཅེས་སོ། །རྩལ་སྦྱོང་བའི་ཚུལ་ནི། ཡབ་སྲས་དོན་རྒྱུད་ལས།
འོད་གསལ་འཆར་སླའི་ཕྱིར་ན་ཟེར་གཉིས་སྦྱར།། སྔ་དྲོ་ཤར་དང་ཕྱི་དྲོ་ནུབ་ཏུ་
བལྟ ཉི་འོག་གྲུ་གང་ཙམ་གྱི་ནམ་མཁའ་ལ། བལྟས་པས་མངོན་སུམ་སྣང་བ་དངོས་
མཐོང་འགྱུར། ཞེས་སོ། །དེའང་ཡུལ་གཉིས་པོ་གང་ཡིན་ཀྱང་རྐྱེན་གསུམ་དང་
བྲལ་བ་ཅིག་དགོས་ཏེ། དེ་ཉིད་ལས། ཡུལ་རྐྱེན་བྲལ་བ་ནམ་མཁའ་སྟོང་པ་ལ།།
དབང་རྐྱེན་བྲལ་བ་ཆུ་ཡི་སྒྲོན་མ་དང་།། གནས་རྐྱེན་བྲལ་བ་དྭངས་སངས་མཐོ་
བའི་ས། རྐྱེན་གསུམ་བྲལ་ན་ཡོངས་སུ་གསལ་བར་འགྱུར།། ཞེས་གནས་མཐོ་
79



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཞིང་དྭངས་སངས་ཕྱེད་པ་ནས། མིག་ལ་སྐྱོན་མེད་པའི་དབང་པོ་དག་པས། ཡུལ་
སྤྲིན་དང་ན་བུན་ལ་སོགས་པའི་རྐྱེན་མེད་པའི་ནམ་མཁའ་དྭངས་པའམ་ཉི་ཟླ་ལ་
གཏད་པའོ། །
གསུམ་པ་ནི། རླུང་སྣ་གཉིས་ནས་མི་གཏོང་བར་མཆུ་སོ་གཉིས་མ་རེག་ཙམ་
གྱི་བར་ནས་ཤིན་ཏུ་དལ་བུས་འབྱུང་འཇུག་བྱེད་པ་ལ། ཅུང་ཟད་ཤད་མ་བསྐྱེད་པའི་
ངང་ནས་ཕྱིར་གནས་རིང་བར་བྱས་པས། རླུང་གི་འགྲོ་འོང་ཟད་པ་ན་རྟོག་པའི་འཕྲོ་
འདུ་ཆད་ནས་དབྱིངས་རིག་གཡོ་འགུལ་མེད་པར་བསྡད་པ་འབྱུང་སྟེ། སྐུ་གསུམ་
དོན་རྒྱུད་ལས། གཡོ་བ་རླུང་གི་གནད་ནི་དལ་བར་བསླབ། དེ་ཡང་རླུང་དལ་སྙོམས་
པ་ཉིད་ལ་བརྟེན། རླུང་གིས་རིག་པ་སྤུར་ནམ་མི་ཟིན་པས། སྣ་བུག་གཉིས་ནས་རླུང་
དེ་མི་གཏོང་བར། མཆུ་སོ་མ་རེག་ཙམ་དུ་ཁ་ནས་བུས། ཕྱི་ནང་རྒྱུ་བ་སྙོམ་མམ་
ཅུང་ཕྱིར་ནུར།། རླུང་གི་འགྲོ་འོང་ཟད་ནས་རྟོག་པ་ཡི། འཕྲོ་འདུ་ཆད་དེ་དབྱིངས་
ལ་གཡོ་འགུལ་མེད།། ཅེས་སོ། །དེའང་ལྟ་སྟང་དང་བཅས་དུས་རླུང་རབ་ཏུ་དལ་
བས་ཕྱིར་བཟུང་ཁ་ནས་དྲང་པ་འདི་གནད་གལ་པོ་ཆེ་ཡིན་པས་ཤེས་པར་བྱའོ།།
སྐབས་སུ་རླུང་ཧུ་སྒྲ་དང་བཅས་ཏེ་འཕངས་པས། རླུང་འདུས་ཀྱི་གེགས་སེམས་
མི་དགའ་བ་དང་། ཉོན་མོངས་ཀྱི་རྟོག་པ་གཡོ་བ་དང་། སྙིང་ག་གཟེར་བ་རྣམས་
སེལ་ལོ། །དེ་ལྟར་རླུང་གི་གནད་འདི་མི་ཤེས་པ་རྣམས་ཀྱིས་ཐོད་རྒལ་བསྒོམས་
ཀྱང་སྣང་བའི་འཕེལ་དང་རྟགས་ཚད་འབྱུང་བ་གཏན་ནས་མི་འགྱུར་རོ། །
བཞི་པ་ལ་གསུམ་སྟེ། རིག་པའི་གནད་སྟོན་པ། མངོན་སུམ་གྱིས་རང་ངོ་སྤྲད་པ།
ཉམས་ལེན་གྱི་གནད་བསྣུན་པའོ། །དང་པོ་ནི། དེ་ལྟར་བཤད་མ་ཐག་པའི་
བཞུགས་སྟངས་དང་གཟིགས་སྟངས་གང་རུང་བྱས་ལ། སྒོ་ཡུལ་རླུང་གི་གནད་
དང་བསྟུན་པའི་རིག་པ་ནམ་མཁའ་རྐྱེན་བྲལ་ཤིན་ཏུ་དྭངས་པའི་དཀྱིལ་དུ་རང་
180



དབྱིངས་རིག་མཛོད། སྨད་ཆ།
ཐིམ་དུ་གཏད་པས། ཕྱིའི་དབྱིངས་ནམ་མཁའ་སྟོང་པ་མེ་ལོང་དང་འདྲ་བས་
སྣང་བའི་གོ་ཕྱེ་ནས། ནང་གི་དབྱིངས་རྣམ་དག་སྒྲོན་མ་བདག་པོའི་བྱད་དང་
འདྲ་བ་དེ་ཉིད། ཐོག་མ་སྨིན་མཚམས་ནས་མཐིང་ག་ཁྱབ་པ་འོད་ལས་རིམ་གྱིས་
མཆེད་པའི་ཚུལ་དུ། ནམ་མཁའི་འཇའ་ཚོན་ནམ་ཟ་འོག་ཁ་ཕྱེ་བ་ལྟ་བུའི་འོད་ཁ་
དོག་ལྔ་པ་ཞིག་གསལ་བ་འབྱུང་སྟེ། སྐུ་གསུམ་དོན་རྒྱུད་ལས། ཕྱི་ཡི་དབྱིངས་ནི་
ནམ་མཁའ་སྟོང་པ་སྟེ། མེ་ལོང་དང་འདྲ་སྣང་བའི་གོ་ཕྱེ་ནས།། ནང་གི་དབྱིངས་
ནི་རྣམ་དག་སྒྲོན་མ་ཞེས།། བདག་པོའི་བྱད་དང་འདྲ་བ་དེ་ཉིད་ལ།། ཐོག་མ་
སྨིན་མཚམས་ནས་ནི་རང་མདངས་ཀྱི།། མཐིང་ག་ཁྱབ་པ་ཆེན་པོའི་འོད་ཉིད་
ལས།། རིམ་གྱིས་མཆེད་པའི་ནམ་མཁའི་འཇའ་ཚོན་ནམ།། རྨ་བྱའི་སྒྲོ་ཐིག་ལྟ་བུའི་
འོད་ལྔ་གསལ།། ཞེས་སོ། །འདི་ཉིད་སྙིང་ནང་གི་དབྱིངས་ཕྱི་རུ་གསལ་བ་ཡིན་ཏེ།
གསེར་གྱི་ཞུན་མ་ལས། ཕྱི་དབྱིངས་ནམ་མཁའ་སྟོང་པ་ལ།། ཙིཏྟའི་འོད་གསལ་
མངོན་སུམ་མཐོང་། དཀར་དང་སེར་དང་མཐིང་ག་དང་། དམར་དང་ལྗང་དང་
དུ་ཁའི་མདོག །ཅེས་སོ། །འདིར་ཁ་ཅིག་གིས་དབྱིངས་ནི་ཕྱིའི་ནམ་མཁའ་སྤྲིན་
མེད་རྐྱང་པ་དེ་ལ་ངོས་འཛིན་བྱེད་ཀྱང་། ནམ་མཁའ་གོ་འབྱེད་འཆར་གཞིའི་ཆ་
ཙམ་ལས་དབྱིངས་དངོས་མ་ཡིན་ནོ། །དངོས་ནི་མཐིང་ག་དེ་ཡིན་ཏེ། ནམ་མཁའ་
གང་ཟག་དང་འབྲེལ་བ་མ་གྲུབ་ལ། སྒྲོན་མ་ནི་གང་ཟག་གི་ཉམས་ལེན་དང་འབྲེལ་
དགོས་པའི་ཕྱིར་རོ། །དེའང་ནང་གི་ནམ་མཁའི་གདངས་སྔོ་བ་དེ་ཕྱིའི་ནམ་མཁའ་
དག་པའི་དཀྱིལ་དུ་གསལ་བ་ལ་ཕྱིའི་དབྱིངས་ཞེས་བྱ་ལ། ནང་གི་དབྱིངས་ནི་དེ་
ལས་ཤར་བའི་ཁ་དོག་ལྔ་པ་སྟེ། འདི་གཉིས་ཀྱང་དེ་ལས་དེ་བྱུང་གིས་ཕྱི་ནང་དུ་
བྱེད་ཀྱི། སྣང་ཚུལ་ལ་གཉིས་ཡོད་པ་མ་ཡིན་ལ་གཉིས་བརྗོད་ཀྱང་། འཇའ་འོད་
ཀྱི་གུར་ཁྱིམ་དུ་མི་གསལ་བ་གསལ་བར་གོ་འཕོས་པ་ཙམ་དུ་ཤེས་པར་བྱ་སྟེ།
81



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གསེར་གྱི་ཕྲེང་བ་མཛེས་པ་ལས། ཕྱི་དབྱིངས་ནམ་མཁའ་དག་པའི་དཀྱིལ། ནང་
དབྱིངས་སྒྲོན་མ་དག་ཏུའོ། །ཞེས་སོ། །དེ་ལྟར་དབྱིངས་རྣམ་དག་གི་སྒྲོན་མ་ཞེས་
བྱ་བ་འོད་ལྔའི་མུ་ཁྱུད་ཐིག་ཕྲན་དང་བཅས་པའི་ནང་དུ། ལས་ཀྱི་རླུང་དག་པའི་
ཆ་ལས་བྱུང་བའི་ཐིག་ལེ་སྟོང་པའི་སྒྲོན་མ་ཞེས་བྱ་བ། གོ་མོའི་ཆུ་ལ་རྡོ་བོར་བའི་
རྣམ་པས་མཚོན་པའི་ཐིག་ཟླུམ་དམར་སེར་འོད་ལྔའི་མུ་ཁྱུད་ཅན་ཤིན་ཏུ་གསལ་
བར་སྣང་སྟེ། ཡབ་སྲས་དོན་རྒྱུད་ལས། མུ་ཁྱུད་ཐིག་ལེ་བཅས་པའི་ནང་དུ་ནི།།
ཐིག་ལེ་སྟོང་པའི་སྒྲོན་མ་ཞེས་བྱ་བ། རྫིང་བུར་རྡོ་བོར་ལྟ་བུའི་རི་མོ་ནི།། འལ་འོལ་
གྱིས་མཚོན་ཐིག་ལེ་དམར་ཟླུམ་གསལ།། ཞེས་སོ། །དེ་ཉིད་གཟིགས་སྟངས་ཀྱིས་
གཅུན་པས་ནང་དུ་རིག་པ་ཡུལ་མེད་རྗེན་པ་རང་གསལ་ཉམས་སུ་མྱོང་བ་ནི་ཤེས་
རབ་རང་བྱུང་གི་སྒྲོན་མའི་ངོ་བོ་ཡིན་ནོ། །དེ་ལས་ཡུལ་ཤེས་ཀྱི་ཤེས་རབ་རྣོ་ལ་
མྱུར་བ་དང་། ཚིག་དོན་ཀློང་རྡོལ་དུ་འཆར་བ་ནི་ཤེས་རབ་ཀྱི་རྩལ་ཡིན་ནོ། །དེ་
ལས་ལྷག་མཐོང་གི་རིག་པ་གཡུང་དྲུང་ལུ་གུ་རྒྱུད་བདག་པོའི་སེམས་དང་འདྲ་
བ་འཆར་ལ། དེའང་རྟ་རྔ་ལ་མདུད་པ་བཏབ་པའམ། གསེར་གྱི་སྐུད་པ་ལྡིང་
བའམ། མུ་ཏིག་བསྟར་ལ་བརྒྱུད་པ་ལྟར་སྣང་བ་ལ་ཤེས་རབ་ཀྱི་གདངས་ཞེས་བྱ་
སྟེ། ངོ་བོ་གཅིག་ལ་ལྡོག་པ་གསུམ་གྱིས་དབྱེ་བ་ངོས་ཟིན་དགོས་སོ། །དེ་ལྟར་
ཡང་སྔ་མ་ལས། མདངས་ལྡན་ཁྲོ་བོའི་སྤྱན་མིག་ལྟ་བུའི་ནང་། རིག་པ་ལུ་གུ་
རྒྱུད་ཀྱང་བདག་པོའི་སེམས།། དེས་འདྲ་ལྷག་གིས་འཆར་ཞིང་དེ་ཡང་ནི།། རྟ་རྔ་
མདུད་པ་བཏབ་པ་ལྟ་བུའམ། གསེར་སྐུད་མུ་ཏིག་ཕྲེང་བ་མེ་ཏོག་ཆུན།། ཞེས་སོ།།
དེ་ལྟར་མཐོང་བའི་རིག་གདངས་ལུ་གུ་རྒྱུད་དེ་ཡང་ཐོག་མ་འགུལ་འཁྲིགས་ཅན་
དུ་འཆར་བས། དེ་ཉིད་ལྟ་སྟངས་ཀྱིས་ཁྲིད་ནས་དབྱིངས་དང་ཐིག་ལེའི་ར་བར་
བཙུད་པ་དང་། སྒྲོན་མའི་སྣང་བས་རང་གི་བོན་ཉིད་རང་གིས་གསལ་བ་བཞིན་
182



དབྱིངས་རིག་མཛོད། སྨད་ཆ།
ལས་རྟོག་དཔྱོད་ཞེན་པས་མ་བཅིངས་པར་བྱས་ལ། མདོར་ན་དབྱིངས་ཀྱི་ར་
བར་རིག་པ་ལུ་གུ་རྒྱུད་འགུལ་འཕྲིག་མེད་པར་འཛིན་པ་ནི་རིག་པའི་གནད་ཡིན་
ནོ། །དེ་དག་ཀྱང་སྔ་མ་ལས། དེ་ཡང་ཐོག་མ་འགུལ་འཕྲིག་ཅན་འཆར་བས།། ལྟ་
སྟངས་ཀྱིས་འཁྲིད་དབྱིངས་ཀྱི་ར་བར་བཅུག །རྟོག་དཔྱོད་ཞེན་པས་མ་བཅིང་ལྟ་
མཁན་གྱི།། རིག་པ་རང་གི་ངོ་བོ་ལྟ་ཤེས་ཙམ།། མི་གཡོ་མི་འགུལ་ཁྲིག་གེར་གནས་
པར་བྱ། ཞེས་སོ། །འདིའི་དུས་སུ་རྩ་ནང་གི་རླུང་རྒྱུ་བས་རྟོག་པ་ཕྲ་མོ་ཤ་ར་ར་འབྱུང་
ཡང་། མངོན་སུམ་གྱི་དོན་ལ་གནོད་པ་མེད་དེ། རྟོག་པ་དེ་ཉིད་རང་གི་རང་ཚུགས་
མི་ཐུབ་པ་གྲོལ་ནས་སང་སང་འགྲོ་སྟེ། བྱ་སྲད་བུས་བཟུང་བ་འཕུར་བ་ལྟར། ཡལ་
ཡུལ་འཕྲོ་ཡང་སྔར་བཞིན་ལུ་གུ་རྒྱུད་གཅིག་ལ་གཅིག་མཐུད་དུ་ཕྱལ་བར་ཡེང་པ་
དེ་འདྲ་མེད་པས། ལས་དང་བག་ཆགས་མི་སོག །འོད་གསལ་གྱི་སྒོམ་པ་མི་འཇིག
རིག་པའི་རྩལ་འཆར་དུ་བཅུག་ལས། ཤེས་རབ་ཐོལ་བྱུང་དུ་སྐྱེ་བའི་གོ་འབྱེད་
པའོ། །ཡེ་ཤེས་ཀྱི་སྣང་བ་དེ་དག་འཆར་བའི་ཚེ་ན་གཅིག་ཏུ་མི་གནས་པར་གཡས་
གཡོན་གྱེན་ཐུར་ལ་སོགས་པར་རྒྱུགས་པ་ན། དེའི་རྗེས་སུ་མིག་དང་ཤེས་པ་
ཅར་ཕོག་ཏུ་ཕབ་ན་འབྱོངས་པའི་དུས་མི་འོངས་བས་ལྟ་སྟངས་ཀྱིས་མིག་གི་ཟུར་ལ་
དལ་བུས་ཁྲིད་ལ། སྔར་བཞིན་ལུ་གུ་རྒྱུད་འཛིན་པ་མི་གཡེལ་ཏེ། སྔ་མ་ལས།
འོད་གསལ་སྣང་བ་མི་གསལ་འཐུམས་པས་ན། གཡས་གཡོན་སྟེང་འོག་ཡལ་ཡོལ་
བྱེད་པའི་ཚེ།། དེ་ཡི་རྗེས་སུ་སེམས་མིག་མི་འབྲང་བ། ལྟ་སྟངས་མིག་ཟུར་དལ་
བུས་ཁྲིད་པ་ཡི།། སྔར་བཞིན་ཤར་ལ་སེམས་དོན་གཡོ་མེད་གཏད།། ཅེས་སོ།།
གཉིས་པ་མངོན་སུམ་གྱིས་རང་ངོ་སྤྲད་པ་ནི། ཤེས་རབ་རང་བྱུང་གི་གདངས་
རིག་པའི་སྙིང་པོ་གཡུང་དྲུང་ལུ་གུ་རྒྱུད་དབྱིངས་འོད་གསལ་གྱི་སྣང་བ་དང་
བཅས་པ་འདི་ནི་མ་འཁྲུལ་པའི་སངས་རྒྱས་ཀ་དག་ལྷུན་གྲུབ་ཀྱི་རང་གདངས་
183



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཏེ། ངང་ལ་བལྟས་པས་བྱིང་འཐིབས་རྟག་ཆད་ཐམས་ཅད་དག་ནས་སྤྲོས་
བྲལ་ནམ་མཁའ་ལྟ་བུའི་ལྟ་བ་ནང་དུ་ཤར་བས། དབྱིངས་རིག་གཉིས་སུ་མེད་
པའི་དགོངས་པ་རང་བྱུང་གི་ཡེ་ཤེས་ཞལ་དངོས་སུ་འཇལ། ཐོག་མའི་ཀུན་ཏུ་
བཟང་པོ་དང་སྐལ་བ་མཉམ། རང་ངོ་རང་གིས་མཐོང་བ་ཞེས་བྱ་སྟེ། དགའ་
བ་སྐྱེད་ཅིག །འདི་ལ་གོམས་པ་ཚད་དུ་ཕྱིན་ན་རྡོས་བཅས་འོད་དུ་འགྲོ་ལ།
མ་ཕྱིན་ཡང་ལམ་ལ་གོལ་བ་མེད་པས་བར་དོའམ་རང་བཞིན་སྤྲུལ་པའི་ཞིང་
བགྲོད། འགྲོ་དྲུག་འཁྲུལ་པའི་གཡང་ས་ཆོད་པའོ། །འདི་མིན་ལམ་ཕལ་ཆེར་
རྩོལ་བ་དང་བཅས་པས་མྱུར་དུ་མི་གྲོལ་བར་གོ་བར་གྱིས་ཤིག །ཅེས་ངོ་སྤྲད་
དོ། །དེ་ལྟར་ཡང་ཐོག་འབེབས་བར་མ་ལས། ཤེས་རབ་རང་བྱུང་རིག་པའི་
སྙིང་པོ་འདི།། སྟོང་གསལ་བྱིང་འཐིབས་རྟག་ཆད་གེགས་ལས་གྲོལ།། སྣང་ལ་
དངོས་མེད་རང་བྱུང་ལྟ་བའི་མཆོག །དངོས་སུ་གསལ་བ་རིག་པ་ཅེར་མཐོང་
ཡིན། རྒྱུན་འཆག་མ་ཡེངས་གོམས་འགྱུར་ཉམས་མྱོང་ལམ། རང་བྱུང་རིག་
གཅིག་རྩལ་སྦྱངས་གོལ་བ་མེད།། རྩོལ་བ་ཕལ་ཆེར་ལོག་པའི་ལམ་ལ་འཕྱོགས།།
དེས་ན་མ་ནོར་འདི་ལ་བརྩོན་པར་རིག །རང་བྱུང་ཐིག་ལེ་བདེ་གཤེགས་ངོ་
བོ་ཉིད།། དུས་གསུམ་སངས་རྒྱས་མ་ལུས་འདུས་པའི་སྐུ།། ཡོངས་ཀྱི་བཅུད་
དྲིལ་སྙིང་པོ་བྱང་ཆུབ་སེམས།། ཅེར་མཐོང་དགོངས་པ་གྲངས་མེད་ཡོངས་
རྫོགས་ཡིན།། ཞེས་སོ། །ངོ་བོའི་རིག་པ་དང་ལྷག་མཐོང་གི་རིག་པ་ལུ་གུ་རྒྱུད་
དངོས་སུ་ཤར་བ་དེ་ལ་ནི་སངས་རྒྱས་ཀྱིས་ཀྱང་བསྟོད་ཅིང་ལྷ་ཕྱག་མཛད་པ་
ཡིན་ཏེ། རིག་པའི་ཁམས་ལས། སྟོན་པ་གཤེན་རབ་མི་བོ་ནི་རྒྱ་མཚོ་ཆེན་པོའི་
གླིང་དར་དཀར་གྱི་གུར་འོག །གདན་རིན་པོ་ཆེའི་ཁྲི་ལས་ནམ་ལང་ཉི་མ་ཤར་
གྱི་བར་དེ། སྐུ་མཚན་དྭངས་པར་བཞེངས་ནས་བཀའ་སྩལ་པ། ཀླུ་མོ་མ་མ་
184



དབྱིངས་རིག་མཛོད། སྨད་ཆ།
དེ་གཞན་ཡང་གཡུང་དྲུང་སེམས་དཔའ་ཆེན་པོ་རྣམས། ང་ནི་རིག་པ་རང་
གར་ཤར་བ་སྙམ་དུ་སེམས་ནས། རིག་པ་ཤར་བའི་སྐྱེས་བུ་རྣམས་ནི་ཨེ་མ་ངོ་
མཚར་ཆེའོ། །མཐོང་ཞིང་རྟོགས་སོ། །ཞེས་གསུངས་ཏེ་ཕྱོགས་བཅུ་ཡོངས་སུ་
མེ་ཏོག་འཐོར་ནས་ལྷ་ཕྱག་མཛད་དོ། །ཞེས་སོ། །འདིར་ཁ་ཅིག་གིས་ལུ་གུ་
རྒྱུད་ནི་ནང་དུ་ཤེས་པ་རང་གསལ་ཉམས་སུ་མྱོང་བའི་རྩལ་ལམ། ལྷག་མཐོང་གི་
གདངས་སུ་འཇོག་པའི་རྒྱུ་མཚན་མ་ཤེས་བཞིན་དུ་དེའི་རྣམ་པ་མཐོང་བའི་ཆ་ལ་
རིག་པ་དངོས་སུ་བརྗོད་པ་ནི་ནོར་བ་ཆེན་པོ་ཡིན་ཏེ། འདི་ལྟ་སྣང་བ་དེ་ཉིད་
དབྱིངས་རིག་དབྱེར་མེད་ལ་གོམས་ཤིང་འདྲེས་པ་ལས་བྱུང་བའི་འཁྲུལ་སྣང་ཟད་
པར་གྱི་སྐྱེ་མཆེད་ཡིན་པས། གོམས་འདྲིས་ཡོད་བཞིན་དུ་ཇེ་གསལ་ཇེ་བརྟན་ལ་
འགྲོ་བ་སྟེ། ཐོག་འབེབས་བར་མ་ལས། རྒྱུ་ནི་དབྱིངས་རིག་དབྱེར་མེད་དེ།། རྐྱེན་
ནི་གོམས་ཤིང་འདྲིས་པ་ཡིས།། སྐྱེ་མཆེད་བཀྲག་མདངས་ཇེ་ཇེར་གསལ། ཞེས་སོ། །
གསུམ་པ་ཉམས་ལེན་གནད་དུ་བསྣུན་པ་ལ་གཉིས་ཏེ། ཉམས་སུ་བླངས་བ་
དངོས་དང༌། དེ་ལས་སྣང་བའི་འཆར་ཚུལ་བསྟན་པའོ། །དང་པོ་ལ་གཉིས་ཏེ།
མདོར་བསྟན་པ་དང་། རྒྱས་པར་བཤད་པའོ། །དང་པོ་ནི། ལྷག་མཐོང་གི་
རིག་པ་ལུ་གུ་རྒྱུད་དང་འོད་སྣང་ཟ་འོག་ཁ་ཕྱེ་བ་ལྟ་བུ་ཤར་བའི་ཚེ། དེ་ལ་ངོ་བོ་
ཉིད་ཀྱི་རིག་པས་དཔྱད་པ་མ་ཤོར་བར། ཟང་ཐལ་རྗེན་པའི་མཁའ་ལ་དབྱུང་ལ།
དབྱིངས་ཀྱི་ར་བ་ལུ་གུ་རྒྱུད་བཙོན་དུ་འཛིན་པ་ནི། ནང་གི་རིག་པས་གདངས་
བྱིན་གྱིས་བརླབས་ཏེ་བསྒོམ་པ་ཞེས་བྱ་བ། རྒྱུད་གསེར་གྱི་རུས་སྦལ་ལས། མཐོང་
མེད་དག་པའི་ཡེ་ཤེས་ཀྱིས།། བྱིན་གྱིས་བརླབས་ཏེ་བསྒོམ་པར་བྱ།། ཞེས་སོ། །
གཉིས་པ་ལ་གསུམ་སྟེ། ལྟ་སྒོམ་སྤྱོད་གསུམ་དང་། རང་བཞིན་གྱི་གདངས་གསུམ་
དང་། གསལ་བ་བཞིས་ཉམས་སུ་བླངས་བའོ། །
85



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དང་པོ་ལ་ལྟ་བ་སྒོམ་པ་སྤྱོད་པའོ། །དང་པོ་ལྟ་བ་ནི། རིག་པས་སྟོང་གཟུགས་
འཇལ་བ་ལ། འཇལ་བྱེད་ཀྱི་ཤེས་པ་ལ་དངོས་པོ་མ་གྲུབ་པས། ལྟ་བྱ་དང་ལྟ་
བྱེད་ལས་འདས་པ་ནི། མུ་མེད་བརྡལ་པའི་རྒྱུད་ལས། བོན་ཉིད་མུ་མེད་བརྡལ་
པའི་དོན།། ཉག་གཅིག་སེམས་ཀྱི་ངོ་བོ་ཉིད།། མཐའ་དང་བྲལ་བས་བལྟ་རུ་
མེད།། བལྟས་ཀྱང་གང་གིས་མཐོང་བ་མེད།། གང་ཞིག་ལྟ་བས་མཐོང་འདོད་
པ། དམུ་ལོང་གཞའ་ཚོན་ལྟ་དང་མཚུངས།། ལྟ་བ་དེ་ཡི་དོན་ལ་བལྟ། དབྱིབས་
དང་ཁ་དོག་སུས་མཐོང་བ།། རྟག་པའི་མཐའ་ལ་གོལ་ཏེ་འཁྲུལ།། སྟོང་ཞིང་
མེད་པར་མཐོང་བ་ཀུན།། ཆད་པའི་གནས་སུ་གོལ་ཏེ་འཁྲུལ།། ཡང་དག་དོན་
ལ་རྟག་ཆད་མེད། རྟག་ཆད་མེད་པའི་ལྟ་བ་ནི། འདི་ཞེས་མེད་པའི་མཐའ་
བྲལ་ཏེ། ལུང་མ་བསྟན་གྱིས་མ་གོས་ཤིང་།། གཟའ་གཏད་ཕྱོགས་མཐར་མི་
ལྷུང་བར།། ངང་ལ་རང་བཞིན་རྫོགས་པའོ། །ཞེས་སོ། གཉིས་པ་སྒོམ་པ་ནི།
དབྱིངས་སྣང་གང་ཤར་ལ་སོ་སོ་རང་རིག་པའི་ཡེ་ཤེས་ཀྱིས་ངང་གིས་འཇལ་
བ་དེ་ལ། བསྒོམ་བྱ་སྒོམ་བྱེད་ཀྱི་རྟོག་པ་རྡུལ་ཙམ་ཡང་མ་གྲུབ་པ་ནི། དེ་ཉིད་
ལས། བོན་ཉིད་མུ་མེད་བརྡལ་པའི་དོན།། ཡེ་ནས་ལྷུན་གྱིས་གྲུབ་པ་ལ།། ངང་
གི་གནས་པས་བསྒོམ་དུ་མེད།། བསྒོམ་མེད་དོན་ལ་སུས་བསྒོམ་པ།། བྱི་སྦས་མེ་
ལོང་གཟུགས་འཛིན་བཞིན། ཐེག་དམན་འཁྲུལ་པའི་སྤྱོད་ཡུལ་ཏེ། བསྒོམས་
པས་དངོས་པོ་སུས་མཐོང་བ། མཚན་མར་གཟུང་བས་དོན་ལ་གོལ། མ་བསྒོམས་
བ་ཉིད་སྒོམ་པ་ཡིན།། མཚན་མས་མ་བསླད་བོན་གྱི་དབྱིངས།། རང་བཞིན་
ཡེ་ནས་ལྷུན་གྱིས་གྲུབ། གང་ཟག་རྩོལ་བས་བསྒྲུབ་ཏུ་མེད།། སངས་རྒྱས་ཉིད་
ཀྱིས་བཅོས་སུ་མེད།། བསྒྲུབ་མེད་ཡེ་གྲུབ་སྙིང་པོ་འདི།། གཡོ་བ་མེད་པར་རང་
བཞིན་གནས།། ཞེས་སོ། །གསུམ་པ་སྤྱོད་པ་ནི། ངོ་བོ་དང་རྩལ་སྣང་གང་ལའང་
186



དབྱིངས་རིག་མཛོད། སྨད་ཆ།
དངོས་པོ་དང་ངོས་བཟུང་བྲལ་བས། སྤྱད་བྱ་སྤྱོད་བྱེད་ལས་འདས་པ་ནི། དེ་
ཉིད་ལས། བོན་ཉིད་མུ་མེད་བདལ་པའི་དོན།། ཐམས་ཅད
ཐམས་ཅད་མཉམ་པ་ཆེན་པོ་
ལ།། ལྷུན་གྱིས་གྲུབ་པས་སྤྱོད་དུ་མེད།། ངང་གི་གནས་པས་འཕྲོ་འདུ་མེད།།
ཡོན་ཏན་རྫོགས་པས་སྦྱང་དུ་མེད། སྤྱོད་དུ་མེད་ལ་སུས་སྤྱོད་པ།། འཁྲུལ་བ་གློ་
བུར་མངོན་དུ་འབྱུང༌།། གཅོལ་མེད་འཇའ་ཚོན་དེད་པ་འདྲ།། རྟོག་པ་བློ་ཡི་
ཡུལ་དུ་གོལ།། གང་ཞིག་བླང་དོར་སུས་མཐོང་བ།། གཉིས་སུ་འཛིན་པ་འཁྲུལ་
པ་སྟེ།། གཅར་མིག་ཡུལ་དུ་ཟླ་བ་ལྟར།། གཉིས་སུ་སྣང་ཡང་གཉིས་མེད་པས།།
བྱེ་བྲག་ཆུ་དང་ཆུ་ཟླ་ལྟར།། སོ་སོར་སྣང་ཡང་ཐིག་ལེར་རྫོགས། ཞེས་སོ། །གཉིས་
པ་གདངས་གསུམ་ནི། ལེའུ་བརྒྱད་པར། རང་བཞིན་དག་པའི་སྣང་བ་དང་།།
བོན་ཉིད་དག་པའི་རང་གདངས་དང་། ཡེ་ཤེས་དག་པའི་འོད་གདངས་གསུམ།།
ཞེས་པ་ལས། རང་བཞིན་དག་པའི་སྣང་བའམ་ནམ་མཁའ་དག་པའི་རང་
གདངས་ནི། གཞིའི་རིག་པ་ཟང་ཀ་མ་ནམ་མཁའ་ལྟ་བུ་སྟེ། ཡེ་ཁྲི་མཐའ་སེལ་
ལས། ནམ་མཁའ་དག་པའི་རང་གདངས་ནི།། མཚན་མེད་ནམ་མཁའ་ལྟ་
བུའོ། །ཞེས་སོ། །བོན་ཉིད་དག་པའི་རང་གདངས་ནི། གཞིའི་རིག་པ་སྟོང་
པ་ཟང་ཐལ་དེ་ཉིད་ལམ་གྱི་རིག་པས་ཡང་དག་པར་རྟོགས་པ་སྟེ། དཔེར་ན་
ནམ་མཁས་ནམ་མཁའ་འཇལ་བ་ལྟ་བུ་སྟེ། དེ་ཉིད་ལས། བོན་ཉིད་དག་པའི་
ཡེ་གདངས་ནི། ནམ་མཁའ་ནམ་མཁའ་ལྟ་བུའོ། །ཞེས་སོ། །ཡེ་ཤེས་དག་པའི་
འོད་གདངས་ནི། དཔེར་ན་ནམ་མཁའ་ལ་ཉི་མ་ཤར་བ་ལྟར། འོད་ལྔ་ལ་སོགས་
པའི་ཡེ་ཤེས་ཀྱི་སྣང་བ་མ་འགག་པར་རང་ཤར་པ་སྟེ། དེ་ཉིད་ལས། ཡེ་ཤེས་
ཆེན་པོའི་ཟེར་གདངས་ནི། ནམ་མཁར་ཉི་ཤར་ལྟ་བུའོ། །ཞེས་སོ། །ཉམས་སུ་བླང་
ཐབས་ནི། རིག་པ་བྱང་ཆུབ་ཀྱི་སེམས་རང་གསལ་ཉི་མ་ལྟ་བུ་དེ་བྱ་མེད་བློ་འདས་
¥87



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཆེན་པོར་གཞག་མ་ཤེས་ན། བྱ་རྩོལ་སྤྲིན་གྱིས་བསྒྲིབས་པ་ནི། ཐོག་འབེབས་
ལས། སེམས་ཉིད་ཀུན་གསལ་སྨགས་བྲལ་ཉི་མ་ལ། བྱ་རྩོལ་བཅོས་བསླད་
སྤྲིན་གཡོ་མུན་ནག་འཐིབས་ཞེས་པས། རིག་པ་རྩོལ་མེད་རང་ཤར་དུ་གཞག་
གོ །དབྱིངས་དེ་ན་གང་སྣང་ཡེ་ཤེས་ཀྱི་སྣང་བ་ཡིན་ཡང་། མཆོག་ཏུ་འཛིན་
ན་ལོག་པའི་ལམ་དུ་འགྱུར་བ་ནི། དེ་ཉིད་ལས། མ་ངེས་སྣང་གསལ་འཇའ་
ཚོན་རི་མོ་ལ།། ཡང་དག་མཆོག་ཏུ་ལྟ་བས་བསླུ་ཉན་ཡོད།། ཅེས་པས། འོད་
སྣང་ལ་མཐར་འཛིན་དང་ཞེན་ཆགས་མི་བྱ་སྟེ། དེ་ཉིད་ཀྱི་ཊཱི་ཀ་ལས། སྐུ་
དང་དཀྱིལ་འཁོར་ཞིང་ཁམས་སོགས།། མ་ངེས་འཇའ་ཚོན་རི་མོ་བཞིན།།
འཆར་ཡང་དགའ་བྲོད་རློམ་མི་བྱ།། མ་ཤར་ཞུམ་པ་དོགས་མི་སེམས།། ཞེས་
སོ། །གསུམ་པ་གསལ་བ་བཞི་ནི། འོད་ལྔ་དང་སྐུ་དང་ཞིང་ཁམས་ཀྱི་སྣང་བ་
གང་ཤར་བ་དེ་ལ་བློ་རྟོག་གི་འཁྲིས་མི་གདགས་ན། རྒྱལ་བའི་དཀྱིལ་འཁོར་
རང་ལ་མངོན་སུམ་དུ་གསལ་བ་ཡིན་ཏེ། ཇི་ལྟར་གསལ་བ་ཡིན་ཞེ་ན། ཡེ་ཁྲི་
མཐའ་སེལ་ལས། གསལ་བ་བཞི་ཡི་དོན་བསྟན་པ། དབང་པོ་སྒོ་མ་འགགས་པས་
གསལ། ཉོན་མོངས་སྐྱོན་གྱིས་མ་གོས་གསལ།། གཟུང་འཛིན་དྲི་མས་མ་གོས་
གསལ།། རྣམ་རྟོག་རླུང་དང་བྲལ་བས་གསལ།། ཞེས་སོ། །དེ་ཡང་སྣང་བ་ལ་
ལྟ་བྱའི་ཡུལ་དང་། རིག་པ་ལ་ལྟ་བྱེད་ཀྱི་མཁན་པོར་འཛིན་ཏེ། ལྟ་བྱ་དང་ལྟ་
བྱེད་གཉིས་སུ་སོང་བས། གང་ཤར་ལ་ཅེ་རེ་བལྟ་བ་མ་ཡིན་པར། སྣང་ཤེས་
གཉིས་མེད་རོ་གཅིག་ཏུ་བསྲེས་ལ། ཉམས་སུ་བླང་བ་གནད་དོ། །གཉིས་པ་
སྣང་བའི་འཆར་ཚུལ་ནི། འོད་གསལ་སྒྲོན་མ་ལས། དེ་ལ་མཐོང་སྣང་ལྔ་སྟེ།
ཕྲ་བ་ནི་དྲྭ་བ་གྲི་འདྲ་བ་དང་། ཞིབ་པ་ནི་མདུང་རྩེ་འདྲ་བ། གདུགས་ཀྱི་རྩིབས་
འདྲ་བ་དང་
། དེ་ལ་སྦྱངས་པས་དེ་རྣམས་གཅིག་ཏུ་འདུས་པ་ལས། འོད་ལྔའི་
188



དབྱིངས་རིག་མཛོད། སྨད་ཆ།
ཐིག་ལེར་འགྱུར། ཐིག་ལེ་རབ་ལ་བསྭེ་ཕུབ་ཙམ་འབྱུང་། འབྲིང་ལ་གྲུ་གང་
ཙམ་འབྱུང་། ཐ་མ་ལ་ལག་མཐིལ་ཙམ་མམ། སྲན་མ་ཙམ་འབྱུང་། དེ་ལས་
ཉག་ཐག་ཅེས་ཀྱང་འབྱུང་སྟེ། དངུལ་དཀར་གྱི་སྐུད་པའམ། ཤེལ་དཀར་གྱི་
སྐུད་པ་ལྟ་བུ་ལ། བར་བར་ན་ཐིག་ལེ་སྲན་འབྲུ་ཙམ་མམ། ཉུངས་འབྲུ་ཙམ་
ཕྲེང་བ་བརྒྱུས་པ་བཞིན་དུ་གསལ། དེ་ལས་སྐུར་སྨིན་ཏེ། ཐིག་ལེའི་དབུས་ན་སྐུ་
ཕྲ་མོ་རེ་རེ་གསལ། ཕྲ་བ་དེ་ལ་སྦྱང་པས་ཇེ་ཆེར་འགྲོ། ཞེས་སོ། །
དོན་གསུམ་པ་སྣང་བ་བཞིའི་མཚམས་བཤད་པ་ལ་གཉིས་ཏེ། མདོར་བསྟན་
པ་དང་། རྒྱས་པར་བཤད་པའོ། །དང་པོ་ནི། དབང་པོ་དང་སྐལ་བ་རབ་
ཀྱིས་གཞི་ལྟ་བ་ཁྲེགས་ཆོད་དང་། ལམ་ལྷུན་གྲུབ་འོད་གསལ་ཐབས་ཤེས་ཟུང་
འཇུག་ཏུ་ཉམས་སུ་ལེན་པ་ལས། རང་བཞིན་རྫོགས་པ་ཆེན་པོའི་ལམ་སྣང་བ་
བཞིའི་ས་མཚམས་ཀྱི་ངེས་པ་འབྱུང་བ་སྟེ། དེའང་ལུས་ཀྱི་བཞུགས་སྟངས་
དང་མིག་གི་གཟིགས་སྟངས་གཅུན་པས། ཐིག་ལེ་སྟོང་པའི་སྒྲོན་མ་ཤར་བ་
ནས་བོན་ཉིད་མངོན་སུམ་གྱི་སྣང་བ་དང་། དབྱིངས་རྣམ་པར་དག་པའི་སྒྲོན་
མ་སྨིན་མཚམས་ཀྱི་ཡར་མཚམས་ལས་ཕྲལ་ནས་ཟ་འོག་རིས་ལིང་ཚེར་སྣང་བ་
ནས་ཉམས་གོང་འཕེལ་དུ་གྱུར་ཏེ། བལྟས་ཚད་ལ་འོད་གསལ་གྱི་སྣང་བས་
ཁྱབ་པའི་ནང་ན་སྐུ་ལྔ་ཚོམ་ཤར་བ་ནི་ཚད་ཕེབས་ཀྱི་རྟགས་དང་། དེ་ལས་
འབྱུང་བ་རང་དེངས་ཀྱི་ཟད་སར་ཕྱིན་ནས་སྐྱེ་བ་དང་འཇུག་པ་ལ་དབང་ཐོབ་
པའི་འཕོ་བ་ཆེན་པོའི་སྐུ་འགྲུབ་པ་སྟེ། འདི་དག་གིས་རྟགས་ཚད་སྒྲོན་མའི་
སྣང་བཞིའི་ས་མཚམས་ཀྱང་འབྱེད་པར་བྱེད་དོ། །
གཉིས་པ་ལ་བཞི་སྟེ། བོན་ཉིད་མངོན་སུམ། ཉམས་གོང་འཕེལ། རིག་པ་
ཚད་ཕེབས། བོན་ཉིད་ཟད་པའི་སྣང་བ་རྒྱས་པར་བཤད་པའོ། །དང་པོ་ལ་གཉིས་
189



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཏེ། མངོན་སུམ་སྤྱིའི་འབྲེལ་དགོད་པ། རང་གི་མཚན་ཉིད་ངོས་གཟུང་བའོ། །
དང་པོ་ལ་གཉིས་ཏེ། ཀུན་རྫོབ་འཁྲུལ་པ་དབང་པོ་སེམས་ཀྱི་མངོན་སུམ་
པ་དང་། དོན་དམ་མ་འཁྲུལ་པ་ཡང་དག་པ་རིག་པའི་མངོན་སུམ་པའོ། །དང་
པོ་ལ་དབང་པོ་དང་། བློའི་མངོན་སུམ་པ་གཉིས་ལས། དང་པོ་ནི། ཕྱི་གཟུགས་
སོགས་ཡུལ་ལྔ་ལ་ནང་གི་དབང་པོ་ལྔས་མངོན་སུམ་དུ་མཇལ་བ་སྟེ། སྒྲོན་མ་དྲུག་
པར། དབང་པོའི་སྒོ་ནས་ཡུལ་ལ་སྤྱོད་ཅིང་འཛིན། ཞེས་སོ། །གཉིས་པ་བློ་ལ་
བསླུ་བ་ཅན་གྱི་བློའི་མངོན་སུམ་པ་དང་། མི་བསླུ་བའི་བློ་ཚད་མའི་མངོན་སུམ་པ་
གཉིས་ལས། དང་པོ་ནི། འཁྲུལ་པའི་བློས་ཡུལ་ལ་དྲན་རིག་སྣ་ཚོགས་བསྐྱེད་
ཅིང་། ནང་དུ་བདེ་སྡུག་ལ་སོགས་མངོན་སུམ་དུ་མྱོང་བ་སྟེ། དེ་ཉིད་ལས། རིག་
པའི་རྩོལ་ལས་བློ་རུ་ཤར།། དྲན་རིག་སྣ་ཚོགས་ཡུལ་ལ་གཅོད།། ཅེས་སོ། །
གཉིས་པ་ནི། རང་རྟོགས་གཤེན་གྱིས་དངོས་སྣང་མཚན་མའི་བོན་ཐམས་ཅད་
རྡུལ་ཕྲ་རབ་ཏུ་བཤིགས་པས། བློའི་ཡུལ་དུ་མངོན་སུམ་དུ་བདེན་པར་མ་གྲུབ་
པར་མཐོང་བ་སྟེ། བྱམས་མ་འབུམ་ལྔ་ལས། གཟུགས་དང་བེམ་པོ་ཕྲ་རབ་རྡུལ།།
དངོས་རྣམས་བསྙེན་པ་ནུས་མ་ཡིན།། ཞེས་སོ། །གཉིས་པ་དོན་དམ་མ་འཁྲུལ་
པ་ཡང་དག་པ་རིག་པའི་མངོན་སུམ་ནི། རིག་པ་ཉིད་སྙིང་ག་ན་བཞུགས་པས།
དེའི་གདངས་སྙིང་ནས་མིག་ཏུ་འབྲེལ་པའི་རྩའི་ལམ་ནས་ཆུའི་སྒྲོན་མའི་སྒོར་
ཤར་བ་ལ། རིག་པ་རང་གིས་མངོན་སུམ་དུ་མཇལ་བ་སྟེ། ནམ་མཁའ་སྤྱི་གཅོད་
ལས། གནས་པ་ཙིཏྟའི་དཀྱིལ་ན་གནས།། ཁྱབ་པ་ཕུང་པོ་སྤྱི་ལ་ཁྱབ། རྒྱུ་བ་འོད་
གསལ་སྦུབས་ལས་རྒྱུ། གཟིགས་པ་སྒྲོན་མའི་སྒོ་ནས་གཟིགས།། ཞེས་སོ། །དེའི་
ཕྱིར་ན་འདི་ནི་ཕྱི་མ་དོན་དམ་མ་འཁྲུལ་པ་ཡང་དག་པའི་རིག་པས་རང་གདངས་
མངོན་སུམ་དུ་མཇལ་བས་ན་བོན་ཉིད་མངོན་སུམ་སྣང་བ་ཅེས་བྱའོ། །གཉིས་པ་
190



དབྱིངས་རིག་མཛོད། སྨད་ཆ།
རང་གི་མཚན་ཉིད་ངོས་གཟུང་བ་ལ། ངེས་ཚིག་ནི། དངོས་པོ་ལ་བོན། སྟོང་པ་
ལ་བོན་ཉིད་དུ་བརྗོད་ལ། བོན་ཉིད་ལས་བོན་གྱིས་སྟོང་པ་དང་ཉིད་སྒྲས་རིག་པ་
མཚོན་པ་སྟེ། སྟོང་པ་དང་རིག་པ་དབྱེར་མེད་ལ་བོན་ཉིད་ཀྱི་སྒྲས་མཚོན་ནས་
བསྟན་པའོ། །མངོན་པ་ནི། དབང་པོའི་སྤྱོད་ཡུལ་དངོས་སུ་བལྟར་ཡོད་པའོ།
དེའང་རིག་པ་ཁོ་ན་ལས་དབང་པོ་གཞན་དང་ཐུན་མོང་མ་གྱུར་པ་ཞིག་སྟེ།
འོད་གསལ་གྱི་སྣང་བ་གཞན་གྱིས་མི་མཐོང་བའི་ཕྱིར་རོ། །གསུམ་ནི་བོན་ཉིད་
ལ་སྐུ་གསུམ་རང་ཆས་སུ་ཡོད་པའི་རང་གདངས་ཕྱིར་ཤར་བའི་གྲངས་ཏེ། བོན་
སྐུའི་རང་གདངས་ནང་དུ་མྱོང་བའི་རིག་སྟོང་། ལོངས་སྐུའི་རང་གདངས་ཕྱིར་
གསལ་བའི་འོད་ལྔ། སྤྲུལ་སྐུའི་རང་གདངས་གང་ཡང་ཤར་གྲོལ་རིས་མེད་ཤེས་
རབ་ཀྱི་རྩལ་དང་བཅས་པ་གསུམ་ལ་ལྟོས་ནས་གསུམ་ཞེས་བརྗོད་དེ། སྣང་བ་
ནི་བོན་ཉིད་ལས་དངོས་སུ་སྣང་བས་སྣང་བ་ཅེས་བྱ་སྟེ། འོད་དང་འོད་ཁྱིམ་
རིག་པ་ལུ་གུ་རྒྱུད་དང་བཅས་པའོ། །གནད་ནི། སྐུ་གསུམ་དོན་རྒྱུད་ལས། དེ་
ནས་བོན་ཉིད་མངོན་སུམ་སྣང་བ་ནི།། སྒོ་གསུམ་གནད་བསྟུན་སྒོ་ཡུལ་རླུང་རིག་
གཅུན། ཞེས་པས། གོང་དུ་བསྟན་པ་བཞིན་ལུས་ངག་ཡིད་གསུམ་གྱི་གནད་དང་
བསྟུན་པའི་ལྟ་སྟངས་གཅུན་ལ། ཐོག་འབེབས་ལས། ཐབས་ཤེས་ཟུང་འབྲེལ་
གནད་ཀྱི་རྩལ་སྦྱང་ལ། ཞེས་ཡུལ་གནད་ཉིན་མོར་ཤེས་རབ་བོན་སྐུའི་རྟེན་ཉི་མ་
དང་མན་ཤེལ། མཚན་མོར་ཐབས་ལོངས་
ངས་སྐུའི་རྟེན་ཟླ་བ་དང་ཆུ་ཤེལ། ནང་
ནུབ་ཟུང་འབྲེལ་སྤྲུལ་སྐུའི་རྟེན་མར་མེ་ལ་བལྟས་པའི་གནད་དེས་མིག་གི་ཚ་བ་
མི་འཕེལ་ཞིང་། བརྩོན་འགྲུས་ལམ་དུ་ཁྱེར་བདེ་བ་ཡིན་ལ། ཉིན་མཚན་གཉིས་
ལ་ཁྱད་པར་ཡོད་དམ་མེད། ཅེ་ན། དེ་ཉིད་ལས། མཚན་སྣང་ཟླ་བའི་འཁོར་
ལོ་ནི། འཆར་ཚུལ་ཉིན་བས་ཅུང་ཞིབ་གབ། འོད་སྣང་ཆོ་འཕྲུལ་ཞི་དྲུག་དང་།།
19



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྨིན་པའི་ཚད་ལ་ཁྱད་པར་མེད།། ཅེས་སོ། །སྣང་བའི་རང་བཞིན་ནི། དེ་ལྟར་སྒོ་
ཡུལ་གྱི་གནད་ཤེས་ནས་རླུང་རིག་དལ་བའི་ཐབས་ལ་བསླབ་ཅིང་། བལྟ་བྱའི་
རྟེན་དང་མ་རེག་ཙམ་དུ་ཡུལ་ལ་གཟིར་བས། སྙིང་གའི་བདེ་གཤེགས་སྙིང་པོའི་
གདངས་དབྱིངས་ཀྱི་སྣང་བ་འཇའ་ཚོན་རིས་དང་པོར་མཐོང་བ་ནས་བཟུང་སྟེ།
ཐིག་ལེ་སྟོང་པའི་སྒྲོན་མ་འོད་ཟླུམ། ཐིག་ཕྲན་གྱི་རྣམ་པ་གསུམ་འབྲེལ་ལ་སོགས་
གསལ་འགྲིབ་ཅན་དུ་འཆར་ལ། དེ་དག་གི་གོ་མཚམས་སུ་ཉི་མ་དང་འོད་ཟེར་
བཞིན་ཀ་དག་གི་རིག་པ་སྟོང་གསལ་བརྗོད་དུ་མེད་པའི་གདངས་ལྷག་མཐོང་གི་
རིག་པ་གཡུང་དྲུང་ལུ་གུ་རྒྱུད་དུ་སྣང་བ ནང་གི་རིག་པ་དངོས་དང་བདག་ཉིད་
གཅིག་པ་ལ། བྱད་དང་མེ་ལོང་གི་གཟུགས་བརྙན་བཞིན། དེ་ལས་དེ་བྱུང་གི་
འབྲེལ་པར་གྲུབ་པའི་ཆ་ནས་རིག་པ་གཡུང་དྲུང་ལུ་གུ་རྒྱུད་ཅེས་བརྗོད་ཀྱང་ཕྱི་
ནང་གཉིས་ངོ་བོ་གཅིག་པར་ཤེས་དགོས་སོ། །དེའི་ཕྱིར་ན་རིག་པ་དེ་རྩའི་གནད་
ལ་བརྟེན་ནས་གྲོལ་བའི་རྟགས་སུ་ཕྲ་ཞིང་འཁྱོག་པའི་བྲེང་ཡོད་ལ། ཐིག་ལེ་ལ་
བརྟེན་ནས་གྲོལ་བའི་རྟགས་སུ་འཁྱོག་མཚམས་ལ་ཐིག་ལེ་ཕྲ་མོ་ཟུང་འབྲེལ་ཡོད་
ཅིང་། རླུང་གི་གནད་ལ་བརྟེན་ནས་གྲོལ་བའི་རྟགས་སུ་འགྲོ་འོང་ཅན་དུ་ཡོད་
དོ། །དེ་ཉིད་ལ་བལྟས་པས་གསལ་སྟོང་རྣམ་པར་མི་རྟོག་པའི་ཡེ་ཤེས་ལྷག་གིས་
སྐྱེས་པ། དེའི་ངང་ལ་མི་གཡོ་བར་བཞག་པས། ཤེས་པ་གསལ་ལ་དྭངས་པ་ཀ་
དག་ལྷུན་གྲུབ་དབྱེར་མེད་ཀྱི་ངོ་བོ་ཤེས་རབ་རང་བྱུང་གི་སྒྲོན་མ་ཞེས་བྱ་ལ།
གདོད་མའི་གཞི་ལ་ད་ལྟར་གྱི་སྣང་སེམས་གྲོལ་བའོ། །དེ་དག་ཀྱང་ཡབ་སྲས་དོན་
རྒྱུད་ལས། དེ་ཡང་རྒྱང་ཞགས་ཆུ་ཡི་སྒྲོན་མ་ལས། དབྱིངས་རྣམ་དག་གི་སྒྲོན་མ་
འཇའ་གུར་རམ། །རྨ་བྱའི་མདོངས་འོད་ལྟ་བུའི་ནང་དུ་ནི། ཐིག་ལེ་སྟོང་པའི་སྒྲོན་
མ་འོད་ཟླུམ་པོ༎ དབུས་སུ་རིག་པ་ལུ་གུ་རྒྱུད་གསལ་ལ། མ་ཡེངས་གཅུན་ཏེ་
192



དབྱིངས་རིག་མཛོད། སྨད་ཆ།
ངོ་བོ་ཉིད།།
བལྟས་པས་གསལ་སྟོང་གི །རྣམ་པར་མི་རྟོག་ཡེ་ཤེས་ལྷན་སྐྱེས་དང་།། མི་གཡོར་
གཞག་པས་ཤེས་པ་གསལ་དངས་པ།། ཀ་དག་ལྷུན་གྲུབ་དབྱེར་མེད་ངོ་བོ་
ཤེས་རབ་རང་བྱུང་སྒྲོན་མ་ཞེས་བྱ་སྟེ།། གདོད་མའི་གཞི་ལ་ད་ལྟའི་སྣང་སེམས་
གྲོལ།། ཞེས་སོ། །ཉམས་སུ་བླང་ལུགས་ནི། ཐོག་འབེབས་ལས། ཤེས་རབ་ཉིན་
སྣང་དག་ལ་སྦྱང་བ་ནི།། ལུས་ཀྱི་བཞུགས་ཚུལ་གསུམ་ལ་གཞུང་བཅའ་ཞིང་། ལྟ་
སྟངས་དབུ་མའི་ལྟ་སྟངས་ཚད་ལ་སྦྱར།། ཀུན་སྙོམས་ཉི་གྲིབ་མཚམས་ནས་གཏོད་
ལ་མནནདམ་ཚིག་མི་འགུལ་གསུམ་གྱི་ངང་ཐག་བསྲིང་། ཞེས་བཞུགས་སྟངས་
དང་གཟིགས་སྟངས་གཅུན་ལ་ཡུལ་ལ་གཟིར་ཞིང་། དེའི་དུས་སུ་ལུས་མིག་སེམས་
གསུམ་མི་འགུལ་བས་གདངས་ཀྱི་སྣང་བ་རྣམས་ཇེ་གསལ་ཇེ་བརྟན་དུ་འགྲོ་བའོ། །
ས་མཚམས་ནི་ཐིག་ལེ་གསུམ་འབྲེལ་དུ་སྣང་བ་ཚུན་ཆད་ཡིན་དེ། ཡབ་སྲས་དོན་
རྒྱུད་ལས། ཐིག་ལེ་གསུམ་འབྲེལ་སྣང་བ་དབང་པོས་མངོན། དེ་ཚུན་བོན་
ཉིད་མངོན་སུམ་སྣང་བའོ། །ཞེས་སོ། །འབྲས་བུ་ནི། གནས་སྐབས་ཕྱིའི་དབྱིངས་
སྣང་ལ་མིག་མི་འགུལ་བའི་རང་དུས་ན། ནང་དུ་རིག་པ་གཞི་ལ་གནས་པས
གདངས་རང་ལ་ཐིམ་ནས། གློ་བའི་རླུང་གི་རྟ་དང་བྲལ་བས། བོན་ཉིད་ཡིད་
དཔྱོད་ལས་འདས་པའི་དགོངས་པ་ལ་རང་བབས་ཀྱིས་གནས་པ་དང་། མཐར་
ཐུག་འཁྲུལ་སྣང་ཟད་ནས་ཀ་དག་གདོད་མའི་གཞི་ཐོག་ཏུ་གྲོལ་བ་སྟེ། དེ་ཉིད་
ལས། སྣང་བའི་གནས་སྐབས་བོན་ཉིད་ཡིད་དཔྱོད་བྲལ།། མཐར་ཐུག་གདོད་
མའི་ཟད་ས་གྲོལ་བར་འགྱུར། ཞེས་སོ།།
གཉིས་པ་ཉམས་གོང་འཕེལ་གྱི་སྣང་བ་ནི། སྔ་མ་ལས། དེ་ནས་ཉམས་དེ་
གོང་འཕེལ་སྣང་བ་ནི།། ཉམས་བླངས་དབྱིངས་རིག་རེས་གསལ་རེ་མི་གསལ།།
རིམ་གྱིས་གོམས་ནས་དབྱིངས་རིག་སྨིན་མཚམས་བྲལ།། དབང་པོས་མངོན་
193



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སུམ་དབྱིངས་ལས་གསལ་སྣང་འོད། ཅེས་པས། ཉམས་ཞེས་པ་ལ་ཤེས་ཉམས་
དང་སྣང་ཉམས་གཉིས་ལས། ཤེས་ཉམས་ལ་ཤེས་པ་དགའ་བདེའི་ཉམས་
བདེ་གསལ་མི་རྟོག་པའི་འཕེལ་འགྲིབ་ཅན་དེ། འདི་ནི་དགའ་བདེར་ཤར་
ཡང་ཞེན་པ་མེད་ལ། ཤེས་པ་མཐར་འགྱུར་གྱི་ཉམས་སྲིན་བུ་མེ་ཁྱེར་ལྟ་བུ་
དང་། སྤྲིན་ལྟ་བུ་དང་། རྨུག་ཟིལ་ལྟ་བུ་དང་། དུ་བ་ལྟ་བུ་དང་། སྨྲིག་རྒྱུ་ལྟ་
བུ་དང་། སྐར་མ་ལྟ་བུ་དང་
། ཟླ་འོད་ལྟ་བུ་དང་། མར་མེ་ལྟ་བུ་སྟེ་མི་བརྟན་
ཞིང་འགྱུར་བའི་ཉམས་སོ། །འདིར་ནི་སྣང་བའི་ཉམས་ཏེ། གོང་བཞིན་ཉམས་
སུ་བླངས་པའི་དབྱིངས་རིག་རེས་གསལ་རེས་མི་གསལ་བ་ལས། རིམ་གྱིས་
དབྱིངས་རིག་སྨིན་མཚམས་ནས་བྲལ་ཏེ། ཐོག་མར་དཀར་པོ་ལང་ལང་ལས།
འོད་ལྔའི་སྣང་བ་དུམ་བུར་སྣང་བའོ། །གོང་འཕེལ་ནི། སྣང་བ་དེ་དག་ཇེ་
བཀྲ་ཇེ་ལེགས་ཇེ་མང་ལ་གོང་ནས་གོང་འཕེལ་དུ་འགྲོ་བའོ། །ཇི་ལྟར་འཕེལ་
ན་སྔ་མ་ལས། དེ་ཡང་གྱེན་འགྲེང་དང་ནི་རྩིབས་ཤར་དང༌། དྲ་བ་དྲ་ཕྱེད་
པདྨ་གཡུང་དྲུང་འཁོར། རལ་གྲི་ཁ་ཊཾ་མཆོད་རྟེན་མིག་མངས་རིས། ཉི་ཟླ་ཞྭ་
མིག་མཁར་ཐབས་ལྟ་བུ་སོགས། ཞིང་ཁམས་གང་བའི་བར་དུ་སྣ་ཚོགས་འཆར།
ཞེས་དང་། ཐོགས་འབེབས་ལས། ཉིན་སྣང་འོད་ལྔ་ཐིག་ལེ་གུར་ཁང་དང་།།
ཉག་ཐག་མུ་ཁྱུད་ཕོ་བྲང་དཀྱིལ་འཁོར་དང་།། གཟུགས་སྣང་མི་མཐུན་མི་འདྲ་
གྲངས་ལས་འདས།། ཞེས་སོ། །དེ་དག་ཀྱང་སྣང་ཚུལ་ལ་ཡེ་ཤེས་ལྔའི་ཁ་དོག་
གི་སྣང་བ་དང་། དབྱིབས་ཀྱི་སྣང་བ་གཉིས་སོ། །ཁ་དོག་གི་སྣང་བ་ནི། །དེ་
བཞིན་གཤེགས་པའི་རིགས་རྣམ་པར་དག་པ་ལས་སྟོང་པ་ཉིད་ཀྱི་ཡེ་ཤེས་རང་
ཁ་དོག་དཀར་པོའི་སྣམ་བུ་དང་། ཀུན་སྣང་ཁྱབ་པའི་གདངས་དཀར་བ་
ལས་རབ་ཏུ་དཀར་བ་ཤེལ་དཀར་ལྟ་བུར་འཆར་རོ། །གཡུང་དྲུང་གི་རིགས་
194



དབྱིངས་རིག་མཛོད། སྨད་ཆ།
རྣམ་པར་དག་པ་ལས་མེ་ལོང་ལྟ་བུའི་ཡེ་ཤེས་ཀྱི་ཁ་དོག་སེར་པོའི་སྣམ་བུ་དང་།
གསལ་བ་རང་བྱུང་གི་གདངས་རབ་ཏུ་སེར་བ་གསེར་ཞུན་ལྟ་བུར་འཆར་
རོ། །འཁོར་ལོའི་རིག་རྣམ་པར་དག་པ་ལས་མཉམ་པ་ཉིད་ཀྱི་ཡེ་ཤེས་ཁ་དོག་
ལྗང་གུའི་སྣམ་བུ་དང་། དགེ་ལྷ་གར་ཕྱུག་གི་གདངས་རབ་ཏུ་ལྗང་གུ་ཨིནྡྲ་ནཱི་
ལ་ལྟ་བུར་འཆར་རོ། །པདྨའི་རིགས་རྣམ་པར་དག་པ་ལས་སོ་སོར་རྟོགས་པའི་
ཡེ་ཤེས་ཀྱི་ཁ་དོག་དམར་པོའི་སྣམ་བུ་དང་། བྱེ་བྲག་དངོས་མེད་ཀྱི་གདངས་
རབ་ཏུ་དམར་བ་བྱེ་རུའི་མདོག་ལྟ་བུར་འཆར་རོ། །རིན་པོ་ཆེའི་རིགས་རྣམ་
པར་དག་པ་ལས་བྱ་བ་གྲུབ་པའི་ཡེ་ཤེས་ཀྱི་ཁ་དོག་མཐིང་གའི་སྣམ་བུ་དང་།
དགའ་བ་དོན་གྲུབ་ཀྱི་གདངས་མཐིང་ག་བཻཌཱུརྱའི་མདོག་ལྟ་བུར་འཆར་
བའོ། །དེ་དག་གི་ཕྱི་རིམ་མཐིང་ག་གཡུང་དྲུང་གི་ར་བས་ཀུན་ནས་བསྐོར་བ་
ནི་ཡེ་ཤེས་དེ་དག་ཐ་དད་པ་མ་ཡིན་པའི་ཕྱིར་རོ། །དེ་ལས་སྣང་བའི་འཕེལ་ནི་
སོ་སོས་གཙོ་བྱས་པའི་ཁ་དོག་ལྔ་ལྔར་གསལ་བ་ནི་རིགས་དང་རིགས་ཀྱི་ཁྱད་
པར་ལས་བྱུང་བའོ། །དེ་ནས་ཡེ་ཤེས་ཀྱི་རླུང་རྣམ་པར་དག་པ་ལས་མེ་ལོང་ལྟ་
བུའི་གྱེན་འགྲེང་དུ་སྣང་བ་ནི་དེ་ལ་བརྟེན་ནས་ཉམས་ཀྱི་འཕེལ་འབྱུང་
བའོ། །མཉམ་པ་ཉིད་ཀྱི་རྩིབས་ཤར་དུ་འབྱུང་བ་ནི་འཁྲུལ་པའི་སྣང་བ་ཟད་
དུ་ཉེ་བའོ། །སོ་སོར་རྟོགས་པའི་གྲུ་ཆད་དུ་སྣང་བ་ནི་འབྱུང་བ་ཕྲ་བ་འགག་པའི་
དུས་སོ། །བྱ་བ་གྲུབ་པའི་རེ་ལྡེའི་རྣམ་པ་ཙམ་དུ་སྣང་བ་ནི་ཡེ་ཤེས་ཀྱི་རང་
གདངས་སོ་སོར་གསལ་བ་ལས་འབྱུང་བའོ། །སྟོང་པ་ཉིད་ཀྱི་ཡེ་ཤེས་ཡུལ་གྲུ་
ཙམ་དུ་སྣང་བ་རྟོག་པ་རགས་པ་འགགས་པ་ལས་བྱུང་བའོ། །དེ་དག་གི་ལམ་
སྐྱེ་བའི་རིམ་པ་ནི་བརྩོན་འགྲུས་རབ་རྣམས་ལ་བར་དུ་ཞག་ལྔ་ལྔ། འབྲིང་ལ་
བདུན་བདུན། ཐ་མ་ལ་ཉེར་གཅིག་ཉེར་གཅིག་ན་གོང་མའི་སྣང་བ་འགགས་
195



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཀྱང་འོག་མའི་སྣང་བ་དེ་དག་ཏུ་རྣམ་པར་སྣང་བའོ། །ཁ་དོག་དང་དབྱིབས་
ཀྱི་བར་འདི་ནི་ཐང་གཅིག་ཏུ་གནས་པ་དག་འབྱུང་བའོ། །དེ་ནས་དེ་དག་
ནུབ་ནས་ཀྱང་ཡེ་ཤེས་ལྔའི་དབྱིབས་ཀྱི་སྣང་བ་འཆར་ཏེ། མེ་ལོང་ལྟ་བུའི་དབྱིབས་
མིག་ཚགས་ཀྱི་རྣམ་པ་དང་འདྲ་བར་འཆར་རོ། །དེ་ནི་ཁ་དོག་རབ་ཏུ་སྤེལ་
ལེགས་པ་ལས་འབྱུང་བའོ། །དེ་ལ་གོམས་པ་ལས་མིག་མངས་རིས་སུ་འཆར་ཏེ།
འདི་ནི་སྔོན་དུ་འགྲོ་བ་ཚད་དུ་ཕྱིན་པ་ལས་འབྱུང་བའོ། །དེ་ནས་མཉམ་པ་
ཉིད་དྲ་བ་ཕྱེད་པར་འཆར་ཏེ། དེ་ནི་རླུང་གི་སྦྱངས་པ་དག་པ་ལས་འབྱུང་
བའོ། །དེ་ལས་དྲ་བའི་སྣང་བ་ནི་སྔོན་འགྲོ་དག་ཅིང་ཚར་ཆོད་པ་ལས་འབྱུང་
བའོ། །དེ་ནས་སོ་སོར་རྟོགས་པའི་མེ་ཏོག་གི་ཚོམ་བུ་འཆར་བ་ནི་གཟིགས་
སྟངས་མ་འགུལ་བ་ལས་འབྱུང་བའོ། །དེ་ལས་པདྨ་སྟོང་ལྡན་ལྟ་བུ་འཆར་བ་ནི་
སྔོན་འགྲོ་འབྱོངས་པ་ལས་འབྱུང་བའོ། །དེ་ནས་བྱ་བ་གྲུབ་པའི་མཚོན་ཆ་ལྟ་
བུ་འཆར་བ་ནི་རང་བཞིན་མ་བཅོས་པ་ལས་འབྱུང་བའོ། །དེ་ལས་གཡུང་དྲུང་
དང་འཁོར་ལོ་ལ་སོགས་པའི་རྣམ་པ་སྣ་ཚོགས་སུ་སྣང་བ་ནི་ཕྱག་མཚན་སྨིན་
པའི་དག་བྱེད་དེ་སྔོན་འགྲོ་མཐར་ཕྱིན་པ་ལས་སོ། །དེ་ནས་སྟོང་པ་ཉིད་ཀྱི་ཡེ་
ཤེས་ཀྱི་མཁར་ཐབས་སུ་འཆར་བ་
བ་ནི་གཞལ་ཡས་ཁང་ཉེ་བར་མཚོན་པ་སྟེ།
རིག་པ་མིག་ནས་དྲངས་པ་ལས་སོ། །དེ་ནས་ཟ་འོག་གི་གུར་ཁྱིམ་ལྟ་བུ་ནི་འོད་
ཟེར་གྱི་སྣང་བ་མཚོན་པ་སྟེ། སྔོན་འགྲོ་དག་པར་བྱས་པ་ལས་འབྱུང་བའོ། །དེ་
དག་ཀྱང་བརྩོན་འགྲུས་ཀྱི་ཁྱད་ཀྱིས་ཞག་གསུམ་དང་། བདུན་དང་། བཅུ་
བཞི་ན་གཅིག་སྐྱེ་གཅིག་འགག་པའོ། །དེ་དག་ནི་སེམས་ཀྱི་སྔོན་འགྲོའི་དུས་
ན་རྟོག་པ་ཐ་དད་པར་བསླང་བ་དེ་དག་འགགས་པའི་རྟགས་ཡིན་ནོ། །དེ་
ནས་རིག་པ་རང་གི་ངོ་བོ་ཐིག་ལེའི་སྣང་བ་འཆར་ཏེ། ཡང་སྔ་མ་ལས། ཐིག་
16



དབྱིངས་རིག་མཛོད། སྨད་ཆ།
ལེ་སྲན་མ་མེ་ལོང་མཁར་ཕོར་དང་།། བསེ་ཕུབ་ཙམ་གྱི་བར་དུ་ཇེ་ཆེར་འཆར།།
ཞེས་འོད་དེ་དག་ལས་ཐིག་ལེ་རབ་ལ་བསེ་ཕུབ་ཙམ། འབྲིང་ལ་མེ་ལོང་ཙམ།
ཐ་མ་ལ་སྲན་མ་ཙམ་དུ་འཆར་ཏེ་ལུ་གུ་རྒྱུད་གཅིག་ཏུ་འདུས་པ་ལས་འབྱུང་
བའོ། །དེ་ཡང་ཐིག་ལེ་གཉིས་འབྲེལ་དུ་སྣང་བ་ཐབས་དང་ཤེས་རབ་རྣམ་པར་
དག་པ་ལས་འབྱུང་བའོ། །ཐིག་ལེ་ལྔ་སྦྲེལ་དུ་སྣང་བ་ནི་ཡེ་ཤེས་ལྔ་ལ་བྱན་ཚུད་
པས་འབྱུང་བའོ། །རིག་པ་ལུ་གུ་རྒྱུད་ཀྱང་ཇེ་དལ་ལ་འགྲོ་བའི་ཚུལ། དེ་ཉིད་
ལས། རིག་པ་ལུ་གུ་རྒྱུད་ཀྱང་མདའ་འགྲོ་ཙམ།། འདབ་ཆགས་འཕུར་སྐྱེན་རི་
དྭགས་རྩིབས་རྒྱུག་དང་། ཤ་ར་ཎ་རྒྱུག་བུང་བ་བཅུད་འཁོར་ལྟར།། ཞེས་
སོ། །མདོར་བསྡུ་ན་ཇི་ཙམ་གོམས་པ་བརྟས་པ་བཞིན་འོད་སྣང་རྒྱ་ཇེ་ཆེར་
འཕེལ་ནས། གང་དུ་བལྟས་པ་ཞིང་ཁམས་འོད་གསལ་གྱི་སྣང་བས་ཁྱབ་ཅིང་
འགུལ་འཕྲིགས་མེད་པར་འབྱུང་བའོ། །དེའང་དབྱིངས་སྣང་དེ་དག་རེ་ལྡེ་
ཙམ་ལ་མཆེད་དུས་ལྟ་སྟངས་ཀྱི་གནད་ནི། ཞང་ཞུང་སྙན་རྒྱུད་ལས། ཟླ་གམ་
མཐོང་དང་དཀར་ཤས་ཆེ། གྱེན་ལ་བལྟ་བ་གནད་ཡིན་ལ། གྱེན་འགྲེང་མཐོང་
དང་དམར་ཤས་ཆེ།། དེ་ནི་ཐུར་ལ་བལྟ་བ་གནད། གྲུ་བཞི་མཐོང་དང་སེར་
ཤས་ཆེ། གཡས་སུ་བལྟ་བ་གནད་ཡིན་ནོ། །ཟླུམ་པོ་མཐོང་དང་ལྗང་ཤས་ཆེ།།
དེ་ལ་གཡོན་དུ་བལྟ་བ་གནད།། གྲུ་གསུམ་མཐོང་དང་མཐིང་ཤས་ཆེ།། ཟུར་
དང་དབུས་ལ་བལྟ་བ་ཡིན། ལྔ་ལྡན་མཁར་ཐབས་མཉམ་པ་ལྟར། ཞེས་སོ། །དེའང་
ཡེ་ཤེས་མཁར་ཐབས་ལ་སོགས་པའི་དུས་ན་འདུག་སྟངས་མི་འགྱུར་བའོ། །ཐིག་
ལེ་མ་འཕེལ་ན་མིག་དབུས་སུ་དྲིལ་ནས་འོད་རྩ་གཅུད་པའོ། །འོད་པྲ་ཡས་ན་
སྨིན་ཕྲག་ཏུ་གཏད་པའོ། །རྟོག་པ་མཐོང་ན་རླུང་འཆིང་ཞིང་འཕེན་པའོ། །དབྱིངས་
ཀྱི་གནད་དབུས་སུ་བསྡུ་ཞིང་མིག་ཟུར་ནས་ཁྲིད་དེ་བལྟ་བའོ། །རིག་པའི་གནད་
17



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལུ་གུ་རྒྱུད་མཁའ་ལ་དབྱུང་བའོ། །སྐུ་མཐོང་དུས་དེ་རྫོགས་པར་བྱེད་པའི་གནད་
གདངས་དེ་ལ་མི་འགྱུར་བར་བལྟ་བའོ། །འདི་དག་གནད་ཡིན་ནོ། །ས་མཚམས་
ནི། སྐུ་ཕྱེད་དམ་སྐུ་རྐྱང་ཤར་བ་ཚུན་ཆད་ནི་ཉམས་གོང་འཕེལ་གྱི་སྣང་བ་
མཐར་ཐུག་པའི་ཚད་ཡིན་ཏེ། ཡབ་སྲས་དོན་རྒྱུད་ལས། ཐིག་ལེའི་ནང་དུ་ལྷ་
སྐུ་རྐྱང་བྱེད་སོགས།། འགུལ་འཕྲིག་མེད་པར་འཆར་ཚུན་ཉམས་གོང་འཕེལ།།
ཞེས་སོ། །འབྲས་བུ་ནི། གནས་སྐབས་ཕྱིར་སྣང་བའི་འོད་གསལ་འཕེལ་བ་
བཞིན་དུ་ནང་དུའང་རིག་པ་ཉམས་སྣང་ཏིང་ངེ་འཛིན་དང་སྤྱན་དང་མངོན་
ཤེས་ལ་སོགས་པའི་ཡོན་ཏན་ཐམས་ཅད་ཐོབ་ལ། མཐར་ཐུག་བར་དོའི་སྣང་བ་
རང་སར་གྲོལ་ནས་སངས་རྒྱ་བ་སྟེ། དེ་ཉིད་ལས། གནས་སྐབས་ཉམས་སྣང་ཡོན་
ཏན་ཐམས་ཅད་ཐོབ།། མཐར་ཐུག་བར་དོའི་སྣང་བ་རང་སར་གྲོལ། ཞེས་སོ།།
གསུམ་པ་རིག་པ་ཚད་ཕེབས་ཀྱི་སྣང་བ་ལ། སྣང་ཚུལ་སྤྱིར་བསྟན་པ་དང་།
རང་བཞིན་བྱེ་བྲག་ཏུ་བཤད་པ་གཉིས་ལས། དང་པོ་ནི། རིག་པའི་གཤིས་ལ་
སྐུ་གསུམ་ཡེ་རྫོགས་སུ་གནས་པའི་ལོངས་སྤྱོད་རྫོགས་པའི་སྐུའི་ཡོན་ཏན་ཐམས་
ཅད་མ་ལུས་པ་འདིར་ལམ་གྱི་སྣང་བ་ལ་རྫོགས་པ་ནི། རིག་པ་ཚད་ལ་ཕེབས་
པའམ་སྨིན་ཅིང་ཀློང་དུ་གྱུར་པའི་ཚད་ཡིན་ཏེ། དེ་སྐད་དུ་ཐོག་འབེབས་ལས།
སྨིན་པའི་རྟགས་ཚད་རྒྱུན་རྫོགས་སྐུ་རུ་གསལ།། ཞེས་དང་། སློབ་དཔོན་དྲན་
པ་ནམ་མཁས། གསལ་བ་ཉི་མའི་ཏིང་འཛིན་གྱིས།། མ་ཡེངས་ཀློང་དུ་གྱུར་པ་
ན།། ཉིན་མཚན་འཁོར་ཡུག་རྫོགས་སྐུ་འཆར།། ཞེས་དང་། འདི་ཉིད་རྒྱུད་ཕྱི་
མ་ལས་འབྱུང་བ་ནི། བསེན་ཐུབ་ངེས་པའི་རྒྱུད་ལས། དངོས་མེད་ཡུལ་ན་
གཟུགས་མེད་སྐུ་གནས་པ། ཡེ་ཤེས་དྲོད་ཚད་མངོན་དུ་ཤར་བ་ཡིན།། མཚན་
མེད་སྐུ་ལ་མཚན་མའི་གཟུགས་བྱུང་བ། ཡེ་ཤེས་ཆོ་འཕྲུལ་ཅི་ཡང་ཤར་བ་ཡིན།།
【98



དབྱིངས་རིག་མཛོད། སྨད་ཆ།
ཞེས་སོ། །དེ་ལ་ཚད་ཕེབས་ཀྱི་དོན་ནི། ཡབ་སྲས་དོན་རྒྱུད་ལས། དེ་ནས་
རིག་པ་ཚད་ཕེབས་སྣང་བ་ནི། དབྱིངས་ཀྱིས་སྣང་བ་ཐམས་ཅད་རྒྱས་ཐེབས་
པས།། ས་ཆུ་མེ་རླུང་སྣང་བ་རང་དག་སྟེ། འོད་གསལ་ཆེན་པོའི་སྣང་བ་འབྱམས་
ཀླས་དབྱིངས།། ཐིག་ལེ་རེ་རེའི་ནང་དུ་རིགས་ལྔའི་སྐུ།། ཡབ་ཡུམ་ལ་སོགས་ལྔ་
ཚོན་ཚོམ་བུ་ཡི། དཀྱིལ་འཁོར་ཚད་མེད་ནམ་མཁའ་གང་བ་འཆར།། དེ་ལས་
འོད་ཟེར་རང་ལུས་འབྲེལ་པ་སྣང་།། མ་སྒོམ་ཚད་ལ་ཕེབས་པ་འགྱུར་བ་མེད།།
ཅེས་ཡེ་ཤེས་ལྔའི་བོན་ཉིད་ལ་བྱན་ཚུད་པས་ཐིག་ལེ་ལྔ་ཚོམ་ཤར་བའི་དབུས་ན་
སྐུ་ཕྱེད་རེ་རེ་སྣང་བ་ནི་སྤྲུལ་སྐུའི་སྦྱངས་པ་རྣམ་པར་དག་པ་ལས་འབྱུང་
བའོ། །དེ་ནས་སྐུ་རྐྱང་རེ་རེ་སྣང་བ་ནི་སྤྲུལ་སྐུའི་སྣང་བ་བོན་ཉིད་མངོན་སུམ་
དུ་མཐོང་བ་ལས་འབྱུང་བའོ། །དེ་ནས་རང་བྱུང་ལ་སོགས་པ་རིགས་ལྔ་ཡབ་
ཡུམ་ལྔ་ལྔར་གྱུར་པ་ནི་ལོངས་སྐུའི་ཡེ་ཤེས་ཚད་དུ་ཕྱིན་པ་ཉིད་དོ། །དེ་ནས་
གཙོ་དང་འཁོར་གྱི་ཚོམ་བུ་ཐ་དད་པའི་དཀྱིལ་འཁོར་མུ་ཁྱུད་ཀྱི་ར་བ་དང་
བཅས་པ་སྣང་བ་ནི། བོན་སྐུའི་སྦྱངས་པ་རྣམ་པ་དག་པར་ཚད་དུ་ཕྱིན་པ་།
ལས་འབྱུང་བའོ། །དེ་དག་སྔོན་འགྲོའི་དུས་ན་ལུས་ཀྱི་བྱ་བ་དང་བྱེད་པ་དེ་
དག་གི་འབྲེལ་པ་ཆོད་དེ་ཕྱིས་མི་སྐྱེ་བའི་རྟགས་སོ། །གཉིས་པ་བྱེ་བྲག་ཏུ་བཤད་
པ་ལ་ངེས་ཚིག་དང་རང་བཞིན་གཉིས་ལས། དང་པོ་ངེས་ཚིག་ལ། རིག་པ་
ནི་གཞི་གནས་ཀྱི་རིག་པ་མངོན་དུ་གྱུར་ཏེ། ལམ་སྲོལ་དུ་ཚུད་པ་ལས། གཞི་
སྣང་གི་རང་གདངས་ལྷུན་གྲུབ་ཀྱི་འཆར་སྒོ་སྐུར་སྣང་བས། ལམ་སྣང་ཟད་དུ་
ཉེ་བ་ལས། དཀྱིལ་འཁོར་རྫོགས་པ་རྣམས་སོ། །ཚད་ནི་དང་པོ་ཕྱེད་སྐུ་ནས་
སྐུའི་དཀྱིལ་འཁོར་རྫོགས་པའི་བར་རོ། །ཕེབས་པ་ནི་དེ་ལས་འདས་ས་མེད་
པའི་དོན་ཏེ། ཟླ་བ་ཉ་གང་བ་ལྟར་ཡར་གྱི་འཕེལ་ཟད་པས་རང་ངོ་ལ་བཅོས་
199



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སུ་མེད་པའོ། །གཉིས་པ་རང་བཞིན་ནི། ཡབ་སྲས་དོན་རྒྱུད་ལས། ཕྱི་སྣང་
འོད་གསལ་གྲོལ་བས་རྡོས་བཅས་ནུབ།། སྒྱུ་ལུས་འོད་གྲོལ་ཟག་བཅས་འཛིན་
པ་དག །སེམས་ཉིད་འོད་གསལ་ཐིམ་པས་འཁྲུལ་སྣང་ནུབ།། ལས་དང་བག་
ཆགས་འབྲེལ་ཐག་ཆད་པར་འགྱུར།། ཞེས་པས། ཕྱི་སྣང་བ་ཚད་ཕེབས།
ནང་ལུས་ཚད་ཕེབས། གསང་བ་རིག་པ་ཚད་ཕེབས། འབྲེལ་པ་ཆོད་པའི་
ཚད་ཕེབས་དང་བཞི་ལས། དང་པོ་ནི། མཐོང་ཚད་འོད་དུ་སྣང་བས་རྡོས་
བཅས་རང་འགགས་ཏེ། ཤེས་པ་གང་དུའང་ཚུད་པས་བེམ་པོ་འགུལ་བ་དང་།
ལུས་ཀྱང་རྡུལ་ཕྲན་ཆ་མེད་དུ་མཐོང་བ་དང་། ཅིར་སྣང་དག་པ་རབ་འབྱམས་
ཀྱི་ཞིང་དུ་གསལ་བའོ། །གཉིས་པ་ནི། སྣང་བ་མ་ལུས་པ་རྒྱལ་བ་རིགས་ལྔའི་
ཞིང་དུ་གསལ་བའི་ཐུགས་ཀ་འོད་ཀྱི་སྐར་ཁུང་ནས་འོད་ཟེར་ལྔ་སྒྲིལ་བྱུང་བ་
རང་གི་ལུས་ནང་སྙིང་དབུས་ཨའི་རྣམ་པ་ཅན་ལ་ཟུག་ནས་འབྲེལ་པར་སྣང་
ཞིང་། མཛོད་སྤུ་ནས་འོད་ཟེར་འདོམ་གང་གསལ་བ་ལས་སྤྱི་གཙུག་ན་ཡེ་ཤེས་
ཀྱི་རླུང་གིས་
ས་ཐིག་ལེ་མཁར་གཞོང་ཙམ་དགུའམ་ལྔ་བརྩེག་མ་འདེགས་པ།
ལག་པའི་སོར་མོ་འོད་ལྔས་འཁྲིགས་ཤིང་ལུས་ཀྱི་བ་སྤུའི་སྒོ་དང་ཕྱི་ནང་གི་
ཆ་རྡུལ་ཕྲ་རབ་རེ་རེའི་གོ་ན་སངས་རྒྱས་ཀྱི་ཞིང་ཁམས་དཔག་ཏུ་མེད་པར་རང་
གསལ་བ་ནི་འོད་རྩ་ཕྲ་མོ་རྣམས་སུ་ཡེ་ཤེས་ཀྱི་གདངས་གསལ་བ་མཐོང་བའོ། །དུང་
ཁང་དུ་ཁྲོ་བོའི་དཀྱིལ་འཁོར་སྣང་ཞིང་དེའི་གདངས་ལས་སྟེང་ཕྱོགས་ན་ཁྲག་
འཐུང་ཁྲོ་བོའི་དཀྱིལ་འཁོར་གསལ་བ་ནི། སྙིང་ནང་གི་ཞི་བའི་དཀྱིལ་འཁོར་
ལས་ཐད་སོ་ཐམས་ཅད་གཡུང་དྲུང་ཡོངས་སུ་རྫོགས་པའི་དཀྱིལ་འཁོར་གསལ་བར་
རྫོགས་པའོ། །འདིའི་དུས་སུ་ལྷུན་གྲུབ་ཀྱི་སྒོ་བརྒྱད་དུ་ཤར་བའི་སྣང་བ་ཀུན་
འདིར་ལྷག་ཆད་མེད་པར་རང་སྣང་ལ་སྣང་བ་ཡིན་ནོ། །གསུམ་པ་ནི། ཀུན་ཏུ་
200



དབྱིངས་རིག་མཛོད། སྨད་ཆ།
རྟོག་པའི་སེམས་དང་ཡིད་དང་རྣམ་པར་ཤེས་པ་རྣམས་ནུབ་ནས་རང་རིག་པ་
མངོན་དུ་གྱུར་པས་གཞན་གྱི་སེམས་ཤེས་པ་ལ་སོགས་པའི་མངོན་པར་ཤེས་པ་
དྲུག་དང་། ཐོགས་རེག་གིས་བཅད་པའི་ཕ་རོལ་གྱི་ཡུལ་དང་རྒྱལ་བའི་ཞིང་ཁམས་
ཚད་མེད་པ་མཐོང་བ་དང་། ཤེས་རབ་དང་ཏིང་ངེ་འཛིན་གྱི་སྒོ་དཔག་ཏུ་མེད་
པ་ལ་དབང་འབྱོང་པའོ། །བཞི་པ་ནི། ལུས་ཀྱི་རྡོས་པ་དག་པས་རྩ་རླུང་དག །
དེ་དག་པས་གློ་བུར་གྱིས་བསྡུས་པའི་ཚོགས་པ་ཞིག་སྟེ་ལུས་སེམས་ཀྱི་འབྲེལ་མངོན་
གྱུར་རགས་པ་ལོག །ཕྲ་བའི་རིག་པའི་ཆ་ལ་བག་ལ་ཉལ་བ་ཙམ་གྱི་སེམས་དེ་
ཉིད་སྐར་མདའ་འཕྲོ་བ་ལྟར་སྐད་ཅིག་རེ་ཤར་ཡང་དབྱིངས་སུ་ཡལ་བས་ཀུན་ནས་
ལྡང་བའི་ལས་དང་བག་ཆགས་ཀྱི་རྒྱུན་ཆད་དེ། འདིར་འཁོར་བ་བསྐྱེད་ཅིང་
འཇུག་པའི་ལུས་ངག་སེམས་གསུམ་གྱི་ཚོགས་པ་མངོན་གྱུར་ལོག་ནས་ཤིན་ཏུ་ཕྲ་
བ་བག་ལ་ཉལ་ཙམ་ཡོད་པའི་ཆ་ལས་སྐར་མདའ་རྒྱུག་པའི་ཆ་ཙམ་དུ་བྱུང་སྟེ།
འཁོར་འདས་གཉིས་ཀའི་སྣང་ཆ་འཛིན་པའི་དུས་སོ། །དེ་ཡང་རིག་པ་ལ་ཕྲ་
པའི་རླུང་མེ་སྟག་འཕྲོ་བ་ལྟ་བུ་དེས་སེམས་ཕྲ་བ་དེའི་རྟ་བྱས་ནས་འཁོར་བའི་
སྣང་ཆ་མཐོང་བ་མ་འགགས་པའི་རྟེན་བྱེད་ལ། རིག་པ་དངོས་ལ་ཡེ་ཤེས་ཀྱི་རང་
གདངས་ཡོད་པའི་ཆོས་མྱ་ངན་ལས་འདས་པའི་མཐོང་ཆ་མ་འགགས་པས་སྣང་བ་
གཉིས་འཛིན་པ་སྟེ། རྒྱང་ཞགས་ཀྱི་གཉིས་ཀྱི་ཆ་འཛིན་པ་ལྟ་བུའོ། །དེའང་ལྷུན་
གྲུབ་ཀྱི་སྒོ་ཡོད་པའི་ཆ་ལས་ཤར་བ་ཡིན་ནོ། །
བཞི་པ་བོན་ཉིད་ཟད་པའི་སྣང་བ་ལ་གཉིས་ཏེ། ཟད་ཚུལ་མདོར་བསྟན་པ་
དང་། རང་བཞིན་རྒྱས་པར་བཤད་པའོ། །དང་པོ་ནི། གནད་ཟབ་མོ་ལ་བརྟེན་
པའི་རླུང་གི་གཡོ་བ་ཡེ་ཤེས་སུ་འཕེལ་བའི་ཚད་ཕེབས་ཀྱི་ཟླ་བ་ཉ་བ་ལྟ་བུའི་
སྣང་བ་དེ་མར་བྲི་ནས་ཐིག་ལེ་ལ་ཐུག་པ་ལ་སོགས་པའི་འོད་གསལ་གྱི་སྣང་བ་
201



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཐམས་ཅད། བོན་ཉིད་གང་དུའང་བརྗོད་དུ་མེད་པའི་དབྱིངས་སུ་ཐིམ་ནས་
ཅི་ཡང་མེད་པ་ལ་ཟད་པ་ཞེས་བྱ་སྟེ། དོན་དམ་པར་གནམ་སྟོང་གི་ཟླ་བ་ཅི་
ཡང་མེད་པ་ལྟར་སྣང་ཡང་རང་གི་ངོ་བོ་ལ་ཆེར་སོང་བ་དང༌། ཆུང་ངུར་སོང་
བ་མེད་པ་ལྟར་རིག་པའི་སྣང་བ་ཡར་འཕེལ་དུས་ཆེར་མ་སོང་། མར་ཟད་
དུས་ཆུང་ངུར་མ་སོང་སྟེ། དང་པོའི་འོད་ཚོན་གང་པ་ལ་གང་བ་མེད་ཅིང་བྲི་
བ་མེད་པ་ཞེས་བྱའོ། །རིག་པ་ཁུ་བྱུག་ལས། སེམས་རིག་པའི་ཁུ་བྱུག་ནི། དང་
པོར་ཡང་སེམས་ཉིད་ཀྱི་དབྱིངས་ནས་འོད་ཚོན་གང་དུ་འདུག་པ་ལས་
སྤྲོས་ནས། སྣང་སྲིད་ཁྱབ་བདལ་བ་གཅིག་ཏུ་ཉིད་ལ་ཉིད་གསལ་དེ་གཤེགས།
སླར་ཡང་འོད་ཚོན་གང་པ་ལ་བསྡུས་ནས་ཁྱབ་བདལ་བ་གཅིག་ཏུ་ཐིམ་སྟེ་འགྲོ་
བས་ན། སྙིང་པོ་ཡེ་ཤེས་འོད་ལ་ཐིམ་ཞེས་བྱའོ། །ཞེས་སོ། །འདིར་ཁ་ཅིག་
སྟོང་གཟུགས་འཁྲུལ་སྣང་དུ་འདོད་པ་དང་། ཁ་ཅིག་དོན་དམ་དུ་འདོད་པ་
གཉིས་ཀ་མ་ཡིན་ཏེ། ཁམས་བདེ་གཤེགས་སྙིང་པོའི་རང་གདངས་ཡིན་པས་
མ་འཁྲུལ་ལ། རིག་གདངས་ཕྱིར་ཤར་གྱི་གཟུགས་བརྙན་ཡིན་པས་དོན་དམ་
དངོས་སུ་མི་འཐད་དེ། སྙིང་པོའི་རང་གདངས་ཡིན་པས་ཕྱིར་སྣང་ཟད་དགོས་
པའི་གནད་ནི། རིག་པ་གཡོ་བྱེད་ཀྱི་རླུང་དང་བྲལ་ནས་ངོ་བོ་ནང་དབྱིངས་
སུ་བཙན་ས་ཟིན་དགོས་པའི་ཕྱིར་རོ། །དེ་དག་མ་ཟད་ན་ཁམས་གསུམ་ལས་
གྲོལ་བ་མི་ནུས་སོ། །སྣང་བ་བཞི་གོ་རིམ་བཞིན་དུ་ཕྱི་སྣོད་ཀྱི་ཆགས་གནས་
འཇིག་སྟོང་བཞི་དང་། ནང་བཅུད་ཀྱི་སྐྱེ་རྒས་ན་འཆི་བཞིའི་དོན་དང་སྦྱར་
བས་ཕྱི་སྣོད་ཆགས་པ་ཞིག་ནང་བཅུད་སྐྱེ་བ་འཆི་བ་ལྟར། སྣང་བ་འཕེལ་བ་
ཟད་པས་སྣང་རྟག་ཐམས་ཅད་ཟློག་པར་བྱེད་དོ། །དེ་ལྟར་ཕྱི་སྣོད་འཇིག་རྟེན་
ཟད་པས་རྟེན་ས་མེད་པས་ལྡོག་པའི་ས་མེད་ལ། ནང་བཅུད་སེམས་ཅན་ཟད་
202



དབྱིངས་རིག་མཛོད། སྨད་ཆ།
པས་སྐྱེ་རྒྱུན་ཆད་པས་རིག་པ་སྐྱེ་འཆི་ལས་བརྒལ་བ་ཞེས་བྱའོ། །གཉིས་པ་
རང་བཞིན་རྒྱས་པར་བཤད་པ་ལ། དང་པོ་ངོ་བོ་ནི། ཕྱི་འོད་ལྔའི་སྣང་བ་སྐུ་
དང་བཅས་པ་ཟད། ནང་སྒྱུ་ལུས་དབང་པོ་ཡུལ་གྱི་བོན་རྣམས་ཟད། གསང་
བ་རྣམ་པར་རྟོག་པའི་སེམས་ཐམས་ཅད་ཟད་ནས་ཀ་དག་གི་སྣང་བ་ནམ་མཁའ་
ལྟ་བུའི་ངང་ལ་རིག་པ་གནས་ཏེ། སྐུ་གསུམ་དོན་རྒྱུད་ལས། དེ་ནས་བོན་ཉིད་ཟད་
པའི་སྣང་བ་ནི།། ཕྱི་སྣང་ཉམས་ཀྱི་འཕེལ་ཁ་མ་ལུས་ཟད། ནང་སྣང་སྒྱུ་ལུས་
འཛིན་པའི་བོན་རྣམས་ཟད།། གསང་བ་རྣམ་པར་རྟོག་ཚོགས་ཡིད་སེམས་ཟད།།
ཅེས་སོ། །གཉིས་པ་ངེས་ཚིག་ནི། བོན་ཞེས་པ་ལུས་ངག་སེམས་ཀྱི་ཚོགས་
པའི་བོན་རྟོག་ཚོགས་དང་བཅས་པ་ཡིན་ལ། ཉིད་ནི་དེ་སྤྱོད་བྱེད་ལམ་ཟབ་
མོའི་རིམ་པ་སྟེ། ཟད་པ་ནི་ལམ་གྱི་གནད་ལ་བརྟེན་པས་བློའི་སྒོམ་པ་ཡུལ་སྣང་
དང་བཅས་པ་རང་ལོག་ནས་མི་སྣང་བའོ། །དེའང་ཕྱི་ཡུལ་དང་ནང་ལུས་ཀྱི་
བོན་རྡོས་བཅས་ནི་ཚད་ཕེབས་ནས་ཟད་ལ། འདིར་ཀུན་གཞིའི་ཆའི་སེམས་
ཀྱིས་བསྡུས་པ་རྣམས་བག་ཆགས་ཕྲ་བ་ས་བོན་དང་བཅས་པ་ཟད་པའོ། །སྣང་
བ་ནི་དེ་སྔ་ལྷུན་གྲུབ་ཀྱི་སྣང་བ་ཡོད་པ་ནང་ཐིམ་ལ་ཆ་ཆ་ནས་སོང་དུས། ཀ་
དག་གི་སྣང་བ་སྤྲིན་མེད་པའི་ནམ་མཁའ་ལྟ་བུར་ངང་གིས་དག་པ་ལ་དར་
ཅིག་གནས་པས་སྣང་བ་ཅེས་བྱའོ། །དངོས་པོ་དང་མཚན་མར་སྣང་བའི་སྣང་
བ་ལྟ་བུ་ནི་མ་ཡིན་ནོ། །འདིའི་དུས་ན་བོན་ཙམ་དུ་ཡང་དམིགས་པ་མེད་པས་
བོན་ཉིད་ཟད་པ་ཞེས་བྱ་སྟེ། བོན་ཅན་ཡུལ་དང་། བོན་ཉིད་དེའི་སྟོང་པ
འཛིན་ཆ་ཡུལ་ཅན་གྱིས་བསྡུས་པ་ཁམས་གསུམ་པོའི་སེམས་སེམས་བྱུང་ཀུན་
གཞི་དང་བཅས་པ་ལྡོག་པའི་དུས་ཏེ། དྲི་མ་ཤིན་ཏུ་ཕྲ་བ་ཤེས་བྱའི་སྒྲིབ་པ་
དག་པར་སྦྱོང་བ་ལས། ཉོན་མོངས་པའི་སྒྲིབ་པ་རྡུལ་ཙམ་ཡང་མི་གནས་ཕྱིས་
203



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྐྱེ་བ་མེད་དོ། །གསུམ་པ་གནད་ནི། ནང་དབྱིངས་དང་པོའི་རིག་པ་ལས་རླུང་
གཡོས་ཏེ་རང་གདངས་སུ་ཤར་དུས་སུ་རླུང་དེས་ཕྱིར་འབྱུང་ལྔ་ཡུལ་ལྔར་སྣང་
བའི་རྒྱུ་བྱས་པས་ལུས་དང་ཡུལ་དུ་རང་སྣང་། ནང་དུ་སེམས་དང་སེམས་བྱུང་
གི་རྟ་བྱས་པས་རྣམ་ཤེས་བརྒྱད་དང་སེམས་བྱུང་ལྔ་བཅུ་རྩ་གཅིག་གི་རྣམ་པར་
ཤར་ཏེ་གཟུང་འཛིན་ལས་ཀྱི་ཁ་བརྒྱུད། གསང་བར་འོད་ལྔ་ཡེ་ཤེས་ཀྱི་གདངས་
བསྐྱེད་པས་གཞི་སྣང་སྙིང་པོའི་འོད་གསལ་སྣང་བའི་རྐྱེན་བྱས་པའི་ཕྱིར་ན།
རླུང་ཞེས་བྱ་བ་ལས་ཀུན་བྱེད། ཅེས་བྱའོ། །དེ་ལ་ལུས་ངག་གི་གནད་གཅུན་
པའི་རླུང་རང་སར་དག་ནས་ཕྱི་འབྱུང་ཡུལ་འཁྲུལ་སྣང་གི་ཆ་དང་། ནང་འཁྲུལ་
རྟོག་སེམས་སེམས་བྱུང་རང་འགགས་ཏེ། གསང་བ་འོད་གསལ་གྱི་སྣང་བ་
གོང་དུ་འཕེལ་བས་རླུང་གི་གཡོ་བ་ཐམས་ཅད་དག་དུས་འོད་གསལ་གྱི་སྣང་
བ་ཡང་བོན་ཉིད་ཟད་སར་ཐུག་ནས་ངོ་བོ་ཀ་དག་གི་བོན་སྐུར་གྲོལ་ཏེ། གཟུགས་
སྣང་ཐམས་ཅད་མྱ་ངན་ལས་འདས་པ་ཞེས་བྱའོ། །དེའང་རིག་གདངས་ལས་
རླུང་དང་མཉམ་དུ་ཟད་ནས་ཡེ་ཤེས་ཀྱི་རླུང་དང་ལྷན་ཅིག་ནང་དབྱིངས་སུ་
བོན་ཟད་ཀྱི་རང་ས་ཟིན་དགོས་པ་ཡིན་ནོ། །ཟད་ལུགས་ལ་རིམ་དང་ཅིག་
ཅར་གཉིས་ལས། རིམ་གྱིས་ཟད་པ་ནི་སྣང་བ་བཞི་ཚད་དུ་ཕྱིན་པའི་དུས་སོ། །ཅིག་
ཅར་དུ་ཟད་པ་ནི་བོན་ཉིད་མངོན་སུམ་མཐོང་ནས་གོམས་པར་བྱས་པས་ཉམས་
གོང་འཕེལ་དང་ཚད་ཕེབས་ཀྱི་སྣང་བ་མ་སྐྱེས་པར་ཟད་པ་ཡང་ཡོད་དེ། འདི་
ནི་བློ་མཆོག་ཅིག་ཅར་བ་ཅེས་བྱ་སྟེ་རེ་རེ་ཙམ་མོ། །གང་ལྟར་ཡང་ཟད་པའི་
དུས་སྣང་ལུས་སེམས་དེངས་པ་གསུམ་འབྱུང་ལ། བོན་ཉིད་ཀྱི་ཏིང་ངེ་འཛིན་
ལ་ངང་གིས་གནས་པས་ཡེ་ཤེས་རྫོགས་པའི་སྐུ་ཐོབ་པ་ཞེས་བྱའོ། །བཞི་པ་ས་
མཚམས་ནི། ཚད་ཕེབས་ཡོལ་ནས་ཟད་པའི་མགོ་རྩོམ་དུས་ན་རང་གི་རྐང་
204



དབྱིངས་རིག་མཛོད། སྨད་ཆ།
ལག་བཞིའི་གེ
འི་སོར་མོ་འོད་ལྔར་གསལ་བ་ཙམ་ཡོད་པས་སྐབས་འདི་ནས་ནང་
དབྱིངས་སུ་འཇུག་པ་དང༌། ཕྱིར་སྣང་དུ་ཚུར་ལྡོག་པའི་ས་མཚམས་ཡོད་དེ།
དེའང་སྐུའི་རྣམ་པ་དེས་ད་རེས་སེམས་ཅན་གྱི་དོན་རྒྱ་ཆེར་མི་འབྱུང་ན། རང་
གི་སོར་མོའི་འོད་ལ་མ་གཏད་པ་དབྱིངས་སྣང་ལ་གཏད་པས་ཕྱི་སྣང་དང་།
ནང་ལུས་ཀྱི་འོད་གསལ་རྣམས་ནང་དབྱིངས་སུ་ཇེ་ཐིམ་ལ་འགྲོ་ཞིང་། ཐད་
ཀའི་དངོས་སྣང་མཐིང་ག་ཙམ་ལས། ཕྱི་ནང་འོད་གསལ་ཡལ་བ་ཤེལ་འོད་
ནང་དུ་ཐིམ་པ་ལྟར། ལུས་དང་སྣང་བའི་རང་གདངས་ཀྱང་ལོག་སྟེ། ནང་
གསལ་ལྷུན་གྲུབ་རིན་པོ་ཆེའི་སྦུབས་ན་སྐུ་དང་ཡེ་ཤེས་གཏིང་གདངས་ཙམ་ལ་
རིག་པ་བཞུགས། ཕྱིར་སྣང་མཐིང་ག་སྣང་བའི་ཆ་ཙམ་ཡང་མེད་པ་ཤེལ་གོང་
རང་དྭངས་སུ་གྲིབ་མ་ལ་གནས་པ་བཞིན། རིག་པ་བོན་སྐུར་སངས་རྒྱས་ཏེ་
འཁྱིལ་བའོ། །ཕྱིར་སྣང་དུ་ཚུར་ལོག་ན་སྐུ་དེས་སངས་རྒྱས་ཀྱི་མཛད་པ་དང་
མཚུངས་པ་འགྲུབ་པའི་རྟགས་ཏེ། དེའང་སྐྱེ་བ་དང་འཇུག་པ་ལ་དབང་བ་
ལས་རིག་པ་སེམས་ཅན་ལ་ཐུགས་རྗེས་གཏད་པས་ཅི་ཡང་མེད་པ་ཀ་དག་གི་
སྣང་བ་དེར་རང་ལོག་ནས། འཁྲུལ་སྣང་གི་སྣང་བ་འདི་མེ་ལོང་གི་གཟུགས་
བརྙན་ལྟར་སྣང་ཞིང་། རང་གི་སྐུ་དེ་ཡང་ཆུའི་ཟླ་བ་ལྟར་ཡེ་ཤེས་སྒྱུ་མའི་སྐུར་
རང་སྣང་ལ་ཟང་ཐལ་བས་འབྱུང་བའི་གནོད་པ་དང་བྲལ་ཞིང་སྲོག་མེད་གཡུང་
དྲུང་གི་སྐུ་ཐོབ་པ་སྟེ། སེམས་ཅན་གྱི་དོན་དུ་འཕོ་བ་ཆེན་མོའི་སྐུར་བཞེངས་
པ་ཞེས་བྱའོ། །དེ་དག་ཀྱང་ཡབ་སྲས་དོན་རྒྱུད་ལས། འཁྲུལ་པའི་སྣང་བ་ཐམས་
ཅད་རང་དག་པས།། སྣང་དང་མི་སྣང་འཛིན་པའི་བློ་ཟད་ནས།། འོད་ཀྱི་ནང་
ན་སོར་མོ་བཀྲ་བ་ཙམ།། སྣང་བ་ལས་ནི་འཁོར་འདས་འདུ་ཤེས་བྲལ།། ཅི་ཡི་
སྣང་ངོར་མ་གྲུབ་དགྲས་མི་ཚུགས།། འགྲོ་འདུག་སྣང་བ་དག་ནས་མངོན་ཤེས་
205



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འཆར།། ཐུགས་རྗེའི་ཆ་ལས་ཡེ་ཤེས་མ་འགགས་གསལ།། ཕུང་པོ་ཟག་བཅས་
མི་ལྡང་སངས་རྒྱས་ཤིང་།། འཇའ་ལུས་འཕོ་བ་ཆེན་པོའི་སྐུ་བཞེངས་ནས།། ཆུ་
ཟླ་ལྟ་བུའི་འགྲོ་བའི་དོན་བྱེད་འགྱུར།། ཞེས་སོ། །དེ་ལྟ་བུའི་ལུས་བཟུང་བ་དེ་
ཉིད་གཞན་གྱི་མིག་མ་དག་པས་རྡོས་བཅས་ཙམ་ལས་ཟང་ཐལ་དུ་མི་མཐོང་སྟེ།
སྨེར་ཕྱུགས་ཀྱིས་རྗེ་ཏ་པུ་ཧྲི་ཙ་ལ་ཁྱེའུ་རྙེད་ལེགས་སུ་བཏགས་ནས་ལས་བཅོལ་
བ་ལྟ་བུའོ། །དེ་ལྟ་བུ་དེ་སྐྱེ་བ་དང་འཇུག་པ་ལ་དབང་ཐོབ་པས། སྐད་ཅིག་ལ་
སངས་རྒྱ་ནའང་རྒྱུར་ཡོད་ལ། སེམས་ཅན་གྱི་དོན་མི་ལོ་སྟོང་ཕྲག་དུ་མའམ་
འཁོར་བ་མ་སྟོངས་ཀྱི་བར་དུ་མཛད་ནའང་རང་དབང་འབྱོར་བ་བར་གྱི་གཤེན་
པོ་ཉེར་བཞི་ལྟ་བུ་སྟེ། རྣམ་ཐར་མུ་ཏིག་ཕྲེང་བ་ལས། དེ་དག་སྐྱེ་ཤི་མེད་པའི་
དོན་རྟོགས་པས། ལོ་བརྒྱ་རེ་ལོན་ནས་བཅོ་ལྔ་ལེན་པ་ཙམ་དུ་སྐུ་སྤྲུལ་ཅིང་།
དགུང་ལོ་སྟོང་དང་ལྔ་བརྒྱ་རེ་ལོན་ནས་སྐུ་མྱ་ངན་ལས་འདས་ཚུལ་བསྟན་པའམ།
སྤྲུལ་པའི་སྐུའི་རྒྱལ་ཚབ་མཛད་ནས། ཞིང་ཁམས་དཔག་ཏུ་མེད་པར་སྤྲུལ་པ་
དང་། ཕྲིན་ལས་དཔག་ཏུ་མེད་པས་འགྲོ་བ་སེམས་ཅན་གྱི་དོན་མཛད་པ་ལགས་
སོ། །ཞེས་སོ། །དེའང་སྐྱེ་བ་ལ་དབང་ཐོབ་པ་ནི། རྟགས་ཚད་སྒྲོན་མ་ལས།
སེམས་ཅན་སུམ་སྟོང་ལ་རང་གི་རིག་པ་བཅུག་པས། དེ་དག་ཀུན་ཀྱང་འབྱུང་
བ་དག་ནས་སངས་རྒྱའོ། །ཞེས་སོ། །འཇུག་པ་ལ་དབང་ཐོབ་པ་ནི། ཡང་དེ་
ཉིད་ལས། དེའི་དུས་ན་རིག་པ་ཉིད་བེམ་པོ་རྣམས་ལ་བཅུག་ནའང་། དེ་ཉིད་
འགུལ་བ་དང་དེས་སྐད་འབྱིན་པར་བྱེད། ཅེས་དང་། གཞན་ཡང་པདྨ་དང་
ལྗོན་ཤིང་ལ་སོགས་པར་རིག་པ་གཏད་པས་དེ་ལས་བོན་གྱི་སྒྲ་འབྱུང་བས་སེམས་
ཅན་རྣམས་སྨིན་པ་དང་། ཟས་གོས་ཀྱི་ཆར་འབེབས་པར་བྱེད་དོ །ཡང་དེར་ལས།
སེམས་ཅན་གཞན་འཕོ་བའི་དུས་སུ་དེ་ལ་རིག་པ་ཉིད་བཅུག་པས། མཚམས་
206



དབྱིངས་རིག་མཛོད། སྨད་ཆ།
མི་
མེད་པ་ལྔའི་ལས་བྱས་པའམ་རང་དང་མཉམ་དུ་འཚང་རྒྱའོ། །ཞེས་སོ། །སྐྱེ་
འཇུག་འདི་གཉིས་ཟད་པའི་རྗེས་ནང་དབྱིངས་སུ་འཇུག་ཁ་མ་དེར་ཐོབ་པས།
སེམས་ཅན་དོན་དུ་ཚུར་མི་ལོག་ན་མིའི་འགྲོ་བ་སུམ་སྟོང་ཅིག་ཅར་དུ་གྲོལ་བར་
བྱས་ནས་དབྱིངས་སུ་འཇུག་ལ། དོན་བྱེད་ན་སྐྱེ་བ་ལ་དབང་བས་ཚུར་ལོག་སྟེ་
རིམ་གྱིས་སུམ་སྟོང་གྲོལ་བར་མཛད་པའོ། །དེ་ལྟར་སྐྱེ་འཇུག་དུ་མས་བསྐལ་པ་
ཞིང་གི་རྡུལ་སྙེད་དུ་སེམས་ཅན་གྱི་དོན་མཛད་པའོ། །
དོན་བཞི་པ་མཐའ་རྟེན་གྱི་མན་ངག་བཞི་ནི། གསེར་གྱི་ཞུན་མ་ལས།
འགུལ་གསུམ་ལ་གཞི་བཅའ་ལ།། སྡོད་པ་གསུམ་གྱིས་ཚད་བཟུང་ངོ་། །ཐོབ་པ་
གསུམ་གྱིས་གཟེར་གདབ་པ།། གདེངས་བཞིས་གྲོལ་ཚད་བསྟན་པའོ། །ཞེས་པ་ལས།
དང་པོ་མི་འགུལ་བ་གསུམ་ནི། ལུས་ཀྱི་མི་འགུལ་བ་གསུམ་གྱིས་གནད་གཟིར་
བ། ངག་གི་མི་འགུལ་བ་གསུམ་གྱིས་འཁོར་འདས་ཀྱི་འབྲེལ་བཅད་པ། སེམས་
ཀྱི་མི་འགུལ་བ་གསུམ་གྱིས་འབྲས་བུ་མངོན་དུ་བྱེད་པའོ། །དང་པོ་ལུས་མི་
འགུལ་བ་གསུམ་ནི། ལུས་བཞུགས་སྟངས་ལས་མི་འགུལ་བས་རྩེ་རླུང་རང་
དལ། མིག་གཟིགས་སྟངས་ལས་མི་འགུལ་བས་སྣང་བའི་འཕེལ་འཛིན། སེམས་
བཟོ་མེད་ལས་མི་འགུལ་བས་དབྱིངས་རིག་ཟུང་དུ་ཆུད་པར་བྱེད་དེ། དེ་ཉིད་
ལས། ལུས་མི་འགུལ་བས་མིག་མི་འགུལ།། མིག་མི་འགུལ་བས་དབྱིངས་མི་
འགུལ།། ལུས་མིག་ཡིད་གསུམ་འགུལ་མི་བྱ། ཞེས་སོ། །གཉིས་པ་ངག་གི་མི་
འགུལ་བ་གསུམ་ནི། ལྗགས་ཞལ་གྱི་བར་སྣང་ལས་མི་འགུལ་བས་སྒྲ་ཚིག་རང་
སར་དག །ངག་གཞི་མེད་ལས་མི་འགུལ་བས་རླུང་གི་འགྲོ་འོང་ཟད། སེམས་
བརྗོད་མེད་ལས་མི་འགུལ་བས་བརྗོད་གཞི་རང་ངོར་སྟོང་པའོ། །གསུམ་པ་
སེམས་ཀྱི་མི་འགུལ་བ་གསུམ་ནི། གཞི་གཡོ་མེད་ལས་མི་འགུལ་བས་སངས་
2077



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རྒྱས་ཀྱི་དགོངས་པ་ལ་གནས། རིག་པ་རང་གསལ་ལས་མི་འགུལ་བས་ཡེ་ཤེས་
ཀྱི་སྣང་བ་འཕེལ། རྩལ་རང་ཤར་ལས་མི་འགུལ་བས་ཤེས་རབ་ཀྱི་རྩལ་རྫོགས་
པའོ། །གཉིས་པ་སྡོད་པ་གསུམ་ནི། ལུས་ཀྱི་སྡོད་པ་གསུམ་གྱིས་བྱ་བ་དང་
བྲལ་བ། རླུང་གི་སྡོད་པ་གསུམ་གྱིས་རྟོག་པའི་འཕྲོ་འདུ་ཆད་པ། སྣང་བའི་
སྡོད་པ་གསུམ་གྱིས་རིག་པའི་རང་སར་བཟུང་བའོ། །དང་པོ་གསུམ་ནི། ལུས་
བྱ་བ་ལ་མི་གནས་པར་སྡོད་པས་བྱ་བྱེད་ཀྱི་འབྲེལ་ཆད། ཡན་ལག་གི་འཕེན་
སྡུད་སྡོད་པས་བྱེད་པ་གཞི་ལ་དག །བྱ་རྩོལ་དང་བྲལ་བར་སྡོད་པས་བྱར་མེད་
ལྷུག་པ་ངང་གིས་འཆར་བའོ། །རླུང་གི་སྡོད་པ་གསུམ་ནི། རླུང་ཕྱིར་མི་འགྲོ་
བར་སྡོད་པས་སྣང་རྐྱེན་ཐ་དད་པའི་གནོད་པ་མེད། ནང་དུ་མི་འགེངས་པར་
སྡོད་པས་རྣམ་རྟོག་ཐ་དད་པའི་རྟེན་མེད། ཕྱི་ནང་གི་འགྲོ་འོང་རང་དག་ལ་
སྡོད་པས་རྟོག་པའི་འཕྲོ་འདུ་ཆད་པའོ། །སྣང་བའི་སྡོད་པ་གསུམ་ནི། འོད་
འཕྲིགས་ས་མེད་པར་སྡོད་པས་དབྱིངས་ཀྱི་རྒྱན་རྫོགས། ལུག་རྒྱུད་འགུལ་ས་
མེད་པར་སྡོད་པས་རིག་པའི་བཅུད་སྨིན། སྐུ་འདར་ས་མེད་པར་སྡོད་པས་ཕྱི་
ནང་གི་རྡོས་པ་རང་དེངས་པའོ། །དེ་དག་ཀྱང་གསེར་གྱི་ཞུན་མ་ལས། ཕྱི་ཡི་
སྣང་བ་ཡུལ་སྡོད་པས།། སྣང་བ་སྐྱོད་བྱེད་རླུང་ཡང་ཟིན།། ནང་གི་ཕུང་པོ་ལུས་
སྡོད་པས།། འཁྲུལ་པའི་བྱ་བ་བྱེད་དང་བྲལ། གསང་བ་རླུང་སེམས་སྡོད་པ་
ཡིས།། རྣམ་པར་རྟོག་པ་སྐྱེ་མི་སྲིད། རིག་པ་གཡུང་དྲུང་བོན་སྐུར་གྲོལ། ཞེས་
སོ། །འདིའི་ཚེ་དོན་རྒྱུད་ལས། འདི་སྐབས་རྨི་ལམ་བཟུང་དང་རྟགས་འབྱུང་བ།
ཅེས་རྟགས་སྒོ་གསུམ་ལ་འཆར་བ་དང་། ཚད་རྨི་ལམ་གྱིས་བཟུང་བ་གཉིས་
ལས། དང་པོ་ལ་སྣང་བ་བཞི་ལས། དང་པོ་བོན་ཉིད་མངོན་སུམ་གྱི་དུས་ན། ལུས་
རུས་སྦལ་མཁར་གཞོང་དུ་བཅུག་པ་ལྟར་སོང་བ་ནི་རྩ་དལ་བར་གནས་པ་ལས་
208



དབྱིངས་རིག་མཛོད། སྨད་ཆ།
འབྱུང་སྟེ། རྫོགས་པ་ཆེན་པོ་བྱེད་པ་དང་བྲལ་བའི་གཟེར་ལུས་ཀྱི་ཡན་ལག་ལ་
ཐེབས་པའི་བྱེད་པར་རང་སར་དག་ནས་བྱེད་པ་མེད་པའི་ཡེ་ཤེས་རང་བྱུང་དུ་ཤར་
བའོ། །ངག་ལྐུགས་པ་ལྟར་སོང་བ་ནི་རྩ་ནང་དུ་རྣམ་ཤེས་ཚུད་པ་ལས་འབྱུང་སྟེ།
བརྗོད་གཞི་དང་བྲལ་བའི་གཟེར་ངག་ལ་ཐེབས་པས་བརྗོད་གཞི་ངག་མྱ་ངན་
ལས་འདས་ནས་གསུང་འགག་པ་མེད་པའི་ཡེ་ཤེས་ངང་གིས་ཤར་བའོ། །སེམས་
མཁའ་འགྲོ་རྙི་ལ་ཟིན་པ་ལྟར་སོང་བ་ནི་རིག་པ་འོད་གསལ་དང་འདྲེས་པ་ལས་
འབྱུང་སྟེ། འཛིན་མེད་རང་གྲོལ་གྱི་གཟེར་སེམས་ཀྱི་སྣང་བ་ལ་ཐེབས་པས་ཡུལ་
གྱི་སྤྲོས་པ་རང་དག་ལ་སོང་བའོ། །དེ་ལྟར་ཡང་དོན་རྒྱུད་ལས། དང་པོ་བོན་ཉིད་
མངོན་སུམ་རྟགས་ལ་ནི། ལུས་ནི་རུས་སྦལ་མཁར་གཞོང་བཅུག་པར་ལྟར། བྱ་
བྱེད་གཡོ་འགུལ་མེད་པར་རང་སར་གནས།། ངག་ནི་ལྐུགས་པ་ལྟ་བུ་སྨྲ་མི་འདོད།།
སེམས་ནི་འདབ་ཆགས་རྙི་ལ་ཟིན་པ་བཞིན།། འཕྲོ་བ་ལྟ་བུ་སྣང་ཡང་གར་གཏད་
ཟིན།། ཞེས་སོ། །གཉིས་པ་ཉམས་གོང་འཕེལ་གྱི་དུས་ན། ལུས་སྐྱེས་བུ་ནད་ཀྱིས་
གདུངས་པ་ལྟར་སོང་བ་ནི། རྩ་དབུ་མར་རླུང་ཚུད་པ་ལས་འབྱུངས་ཏེ། རྫོགས་
པ་ཆེན་པོ་བྱ་བ་གཞི་དང་བྲལ་བའི་གཟེར་ལུས་སྤྱི་ལ་ཐེབས་པས་བྱ་བའི་གཞི་
ལུས་མྱ་ངན་ལས་འདས་ནས་སྐུ་སྐྱེ་བ་མེད་པའི་ཡེ་ཤེས་ངང་གིས་ཤར་བའོ། །
ངག་སྨྱོན་པའི་རང་ཚིག་རྡོལ་བ་བཞིན་སོང་བ་ནི་ཡེ་ཤེས་གཅིག་ཏུ་མི་གནས་པ་
ལས་འབྱུང་སྟེ། ངོས་བཟུང་དང་བྲལ་བའི་གཟེར་ངག་གི་བརྗོད་ཚིག་ལ་ཐེབས་
པས་ངེས་པ་མེད་པའི་བརྗོད་པའི་ཡེ་ཤེས་རང་ལུགས་སུ་ཤར་བའོ། །སེམས་སྐྱེས་
བུ་དུག་གིས་མྱོས་པ་ལྟར་སོང་བ་ནི་རིག་པའི་རྩལ་སྐྱེ་བ་མེད་པ་ལས་འབྱུང་སྟེ།
མ་སྐྱེས་རང་གྲོལ་གྱི་གཟེར་དྲན་པ་ལ་ཐེབས་པས་དྲན་རྟོག་རང་ཡལ་འཛིན་མེད་
དུ་རང་དག་ལ་སོང་བའོ། །དེ་དག་ཀྱང་སྔ་མ་ལས། ཉམས་སྣང་གོང་འཕེལ་རྟགས་
209



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ནི་འདི་ལྟར་ལག ལུས་ནི་སྐྱེས་བུ་ནད་ཀྱིས་ཐེབས་པ་ལྟར།། བྱི་དོར་རྒྱན་ཆའི་སྒེགས་
ཆོས་ངོ་ཚ་བྲལ། ངག་ནི་སྨྱོན་པ་ལྟ་བུ་ཅལ་ཅོལ་སྨྲ།། སེམས་ནི་སྐྱེས་བུ་དུག་གིས་
ཟིན་པ་ལྟར།། ཁམས་གསུམ་ཕྱིར་མི་ལྡོག་པར་ཐག་ཆོད་དོ། །ཞེས་སོ། །གསུམ་པ་
རིག་པ་ཚད་ཕེབས་ཀྱི་དུས་ན། ལུས་གླང་པོ་ཆེ་འདམ་དུ་བྱིང་བ་ལྟར་སོང་བ་ནི་
ཡེ་ཤེས་ཀྱི་རྩལ་རྫོགས་པ་ལས་འབྱུང་སྟེ། རྫོགས་པ་ཆེན་པོ་ཐོགས་པ་མེད་པའི་
གཟེར་ལུས་ཀྱི་བྱ་བྱེད་ལ་ཐེབས་པས་བྱ་བ་གྲུབ་པའི་ཡེ་ཤེས་རང་དབང་དུ་འབྱོར་
བའོ། །ངག་གྲུལ་བུམ་གྱི་ཕྲུ་གུ་བྲག་བར་ནས་འཐོན་པ་ལྟར་སོང་བ་ནི་ཤེས་རབ་ཡེ་
ཤེས་ཀྱི་དབང་དུ་སྙིང་རྗེ་འདུས་པ་ལས་འབྱུང་སྟེ། བརྗོད་པ་མི་འགག་པའི་ཡེ་
ཤེས་ཀྱི་གཟེར་ངག་གི་བརྗོད་ལས་ལ་ཐེ
་ལས་ལ་ཐེབས་པས་བརྗོད་བྱ་ལས་འདས་པའི་ཡེ་
ཤེས་རང་བྱུང་དུ་ཤར་བའོ། །སེམས་འབྲུམ་ནད་བྱང་བའི་སྐྱེས་བུ་ལྟར་རང་ཡལ་
ཕྱིར་མི་ལྡོག་པར་སོང་བ་ནི་གོམས་པ་ཀློང་དུ་གྱུར་པ་ལས་འབྱུང་སྟེ། སྐད་ཅིག་
མ་མྱུར་བྱེད་ཀྱི་གཟེར་དྲན་བྱེད་ཀྱི་ཡིད་ལ་ཐེབས་པས་སྤྲོས་པ་ཉེ་བར་ཞི་བའི་ཡེ་
ཤེས་རང་དབང་དུ་འབྱོར་བའོ། །དེ་དག་ཀྱང་སྔ་མ་ལས། རིག་པ་ཚད་ཕེབས་རྟགས་
ལ་མངོན་སུམ་པར། ལུས་ནི་གླང་ཆེན་འདམ་དུ་བྱིང་བ་ལྟར།། སྐད་ཅིག་མ་ལ་
འབྱུང་ལྔར་ཐལ་བྱུང་འགྲོ། ངག་ནི་གྲུལ་བུམ་གྱི་ནི་ཕྲུ་གུ་ལྟར།། ཅི་སྨྲས་ཐམས་ཅད་
གཞན་ལ་ཕན་པའོ། །སེམས་ནི་སྐྱེས་བུ་འབྲུམ་ནད་བྱང་བ་ལྟར།། འཁོར་བར་ཕྱིར་མི་
ལྡོག་པའི་གདེངས་ཐོབ་བོ། །ཞེས་སོ། །བཞི་པ་བོན་ཉིད་ཟད་པའི་དུས་ན། ལུས་
དུར་ཁྲོད་ཀྱི་མི་རོ་བཞིན་དུ་སོང་བ་ནི་སེམས་འོད་གསལ་གྱི་དྲ་བར་ཚུད་པ་ལས་
འབྱུང་སྟེ། རྫོགས་པ་ཆེན་པོ་འཇིགས་མེད་གདེང་ལྡན་གྱི་གཟེར་དམིགས་པ་ལ་
ཐེབས་པས་ཉམ་ང་བག་ཚ་རེ་དོགས་དགའ་འཇིགས་མེད་པ་ནི་རྩོལ་བའི་སེམས་
རྩོལ་མེད་གཡུང་དྲུང་གི་ཀློང་དུ་མྱ་ངན་ལས་འདས་པའི་རྟགས་སོ། །ངག་བྲག་ཅའི་
20



དབྱིངས་རིག་མཛོད། སྨད་ཆ།
རྣམ་པ་ལྟར་སོང་བ་ནི་རྩ་གནས་ཀྱི་ཡི་གེ་རླུང་གི་ཐིག་ལེར་ཚུད་པ་ལས་འབྱུང་སྟེ།
བརྗོད་བྱེད་རང་གྲོལ་གྱི་གཟེར་བརྗོད་སེམས་ལ་ཐེབས་པས་བརྗོད་འཛིན་མེད་པའི་
ཡེ་ཤེས་རང་ལུགས་སུ་ཤར་བའོ། །སེམས་ན་བུན་ལྟར་སྐད་ཅིག་ལ་རང་ཡལ་དུ་
སོང་བ་ནི་འཁོར་བ་རང་དེངས་པ་ལས་འབྱུང་སྟེ། འཁྲུལ་མེད་ཡེ་ཤེས་ཀྱི་གཟེར་
སེམས་ལ་ཐེབས་པས་དྲན་གཞི་སེམས་མྱ་ངན་ལས་འདས་ནས། ཐུགས་འཁྲུལ་པ་
མེད་པའི་ཡེ་ཤེས་ལ་ངང་གིས་གནས་པའོ། །ཡང་སྔ་མ་ལས། བོན་ཉིད་ཟད་པའི་
སྣང་བའི་རྟགས་ལ་ནི།། ལུས་ནི་དུར་ཁྲོད་རོ་ལྟར་གཤེད་མ་བརྒྱས། མཐའ་ནས་
བསྐོར་ཀྱང་ཡ་ང་བག་ཚ་མེད། ངག་ནི་བྲག་ཅ་ལྟ་བུ་གཏམ་ཟུངས་ཟད། གཞན་གྱི་ཇི་
ཟེར་རྗེས་ཟློས་བྱེད་པ་འབྱུང་སེམས་ནི་ན་བུན་ལྟ་བུ་སྐད་ཅིག་མ།། བག་ཆགས་
ཕུང་པོ་མི་སྣང་འཚང་རྒྱའོ། །ཞེས་སོ། །དེ་དག་ལས་ལུས་ཀྱི་རྟགས་བཞི་ནི་དབང་
བཞིའི་གཞི་ལ་ངེས་པ་ཐོབ་པ་ལས་འབྱུང་
། ངག་གི་བཞི་ནི་དབང་བཞིའི་ལམ་ལ་ངེས་
པ་ཐོབ་པ་ལས་འབྱུང་། ཡིད་ཀྱི་བཞི་ནི་དབང་བཞིའི་འབྲས་བུ་མངོན་དུ་གྱུར་པ་
ལས་འབྱུང་བའོ། །དེའང་ལུས་ཀྱི་བཞི་ནི་བྱེད་པ་དང་བྱ་བ་གཞི་དང་བྱ་བྱེད་དང་
བྱེད་བྱེད་བཞིའི་བཅིངས་པ་ལས་གྲོལ་བས་ད་བྱ་བྱེད་རང་རྒྱུད་དུ་ལྡོག་མི་སྲིད་དོ། །
ངག་གི་བཞི་ནི་བརྗོད་གཞི་བརྗོད་ཚིག་བརྗོད་བྱ་བརྗོད་བྱེད་བཞིའི་བཅིངས་པ་
ལས་གྲོལ་བས། ད་བརྗོད་ཚིག་རང་རྒྱུད་དུ་སྨྲ་མི་སྲིད་དོ། །སེམས་ཀྱི་གཞི་ནི་
དྲན་ཡུལ་དྲན་པ་དྲན་བྱེད་དྲན་གཞི་བཞིའི་བཅིངས་པ་ལས་གྲོལ་བས། ད་དྲན་
བསམ་ཡུལ་གྱི་འཁོར་ལོ་ལ་འཇུག་མི་སྲིད་དོ། །དེ་ལྟར་རྫོགས་པ་ཆེན་པོའི་དགོངས་
པ་རང་བྱུང་གི་གཟེར་ཆེན་པོ་བཅུ་གཉིས་ཀྱིས་སྒོ་གསུམ་ལ་ཐེབས་པའི་རྣལ་འབྱོར་
སངས་རྒྱས་འཁོར་བ་ན་བཞུགས་པ་ཞེས་བྱའོ། །
གཉིས་པ་ཚད་རྨི་ལམ་གྱིས་བཟུང་བ་ནི། བརྩོན་འགྲུས་ཀྱི་རིམ་པས་རབ་རྨི་
21 1



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལམ་རྒྱུན་ཆད་ནས་གཉིད་འོད་གསལ་དུ་འཆར་བ་ནི་གོམས་པ་ཚད་དུ་ཕྱིན་
པ་ལས་འབྱུང་སྟེ་ཚེ་འདིར་འཚང་རྒྱ་བར་ངེས་སོ། །འབྲིང་རྨི་ལམ་ལ་རྨི་ལམ་
དུ་ཤེས་ནས་དབང་བསྒྱུར་ནུས་པ་ནི་གོམས་པ་ལ་ནན་ཏན་ཆེ་བ་ལས་འབྱུང་སྟེ་
བར་དོར་འཚང་རྒྱའོ། །ཐ་མ་བག་ཆགས་ངན་པའི་རྨི་ལམ་རྒྱུན་ཆད་ནས་བཟང་
པོ་ཤ་སྟག་ཏུ་རྨི་བ་ནི་ཀུན་གཞི་ལ་དགེ་བའི་བག་ཆགས་བཟང་པོ་བརྟས་པ་ལས་
འབྱུང་སྟེ། རང་བཞིན་སྤྲུལ་པར་དབུགས་འབྱིན་པའོ། །དེ་དག་གི་དོན་ཡང་
སྔ་མ་ལས། རབ་ཀྱི་རྨི་ལམ་ཟད་ནས་དབྱིངས་སུ་ཐིམ།། འབྲིང་ལ་རྨི་ལམ་
འོད་གསལ་ངང་དུ་འཆར། ཐ་མ་རྨི་ལམ་ཤེས་སམ་བཟང་པོར་འགྱུར།། ཞེས་སོ། །
གསུམ་པ་ཐོབ་པ་གསུམ་ནི། གསེར་གྱི་ཞུན་མ་ལས། སྣང་བ་ཉིད་ལ་དབང་
ཐོབ་པས།། རྐྱེན་སྣང་ཐམས་ཅད་གྲོགས་སུ་འཆར།། ཕུང་པོ་ཉིད་ལ་དབང་
ཐོབ་པས། རྡོས་བཅས་མི་སྣང་འོད་དུ་གསལ།། གསང་བ་རླུང་སེམས་དབང་
ཐོབ་པས།། རྣམ་རྟོག་དབྱིངས་སུ་ནུབ་པའོ། །ཞེས་སོ། །
བཞི་པ་གདེང་བཞི་ནི། དེ་ཉིད་ལས། གདེང་བཞིས་གྲོལ་ཚད་བསྟན་པ་ནི།།
སངས་རྒྱས་ཐོབ་ཏུ་རེ་བ་དང༌།། མ་ཐོབ་དོགས་པ་གཉིས་ཀ་མེད།། འཁོར་བར་
འཁྱམས་ཀྱི་དོགས་པ་དང་། མི་འཁྱམས་རེ་བ་གཉིས་ཀ་མེད།། ཅེས་དང་། དོན་
རྒྱུད་ལས། གདེང་གྲོལ་ཚད་ལ་ཡར་གྱི་གདེང་གཉིས་ནི། དཀོན་མཆོག་ཡོན་ཏན་
ཐོབ་ཏུ་རེ་བ་དང་།། མ་ཐོབ་ན་ཡང་དོགས་པ་མེད་པ་སྟེ།། རང་ལས་གཞན་པའི་
སངས་རྒྱས་མེད་པར་རྟོགས།། མར་གྱི་གདེང་གཉིས་འགྲོ་དྲུག་སྡུག་བསྔལ་དང་།།
ཚེ་ཚད་ཐོས་ཀྱང་མི་ལྟུང་རེ་བ་དང་། ལྟུང་གི་དོགས་པ་མི་མངའ་ཐག་ཆོད་དེ།།
རང་རིག་ཡེ་ནས་འཁྲུལ་པ་མེད་པར་ཤེས།། འཁོར་བར་འཁྱམས་མཁན་མ་གྲུབ་
ཐག་ཆོད་དོ། །ཞེས་སོ། །དབྱིངས་རིག་རིན་པོ་ཆེའི་མཛོད་ལས་བརྩོན་འགྲུས་
212



དབྱིངས་རིག་མཛོད། སྨད་ཆ།
རབ་རྣམས་ཚེ་འདིར་འོད་ལུས་སུ་གྲོལ་བར་བྱེད་པའི་ཐབས་ཆེས་ཟབ་པ་ཐོ་
པ་ཐོད་རྒལ་
གྱི་གནད་ངེས་པ་རྣམས་བསྟན་པའི་ལེའུ་སྟེ་བཅུ་དྲུག་པའོ།།
༈ ད་ནི་རང་རིག་པའི་ཡེ་ཤེས་ལ་རང་བྱུང་རྒྱལ་བའི་དཀྱིལ་འཁོར་ཕོ་བྲང་དང་
བཅས་པ་ལྷུན་གྲུབ་ཏུ་ཡོད་པ་རྣམས་འདིར་ལམ་གྱི་སྣང་བ་ལ་འཆར་བར་བྱེད་
པའི་གདམས་པ་ཟབ་མོ་མུན་པའི་རྣལ་འབྱོར་གྱི་ཉམས་ལེན་གང་ཡིན་པ་དེ་ཉིད་
བཤད་པ་ལ་དོན་རྣམ་པ་ལྔ་སྟེ། གཞི་འདིང་རྒྱུ་རྐྱེན་བསག་པ། ཉམས་ལེན་གནད་
ཀྱི་རིམ་པ། ཐབས་གནད་སྣང་བའི་འཆར་ལུགས། ཉིན་མཚན་འོད་གསལ་བསྲེ་
ཚུལ། མཐར་ཐུག་སྣང་བའི་གོམས་ཚད་དོ །དང་པོ་ནི། ཤིན་ཏུ་དབེན་པའི་གནས་
སུ་མུན་པས་བརྒྱན་པའི་ཁང་བུ་བྱས་ལ་ཟས་གོས་ལ་སོགས་པའི་མཐུན་རྐྱེན་འཚམས་
པར་བསག །མཆོད་སྦྱིན་རྒྱ་ཆེན་བྱས་ཤིང་སྐྱབས་འགྲོ་དང་བླ་མའི་རྣལ་འབྱོར་
རྣམས་རྫོགས་པར་བསྒོམས་ལ་གསོལ་བ་སྙིང་ནས་འདེབས་པ་སྟེ། ཐོག་འབེབས་
ལས། ཡིད་འོང་ཉམས་དགའ་དབེན་པའི་གནས་མཆོག་ན།། འདུག་གནས་མུན་
ཁང་འདོམ་གང་གྲུ་བཞིར་བཅའ། ལྟོ་རྒྱབ་ལ་སོགས་རྗེས་ཆ་ཚང་བར་བསགས།།
འགལ་རྐྱེན་ཀུན་སྤང་ཕྱི་ནང་འབྲེལ་ཐག་བཅད། རྟེན་འབྲེལ་ཀུན་འགྲིགས་ཡར་
ཚེས་དར་བ་ལ། དག་ཚངས་གཏོར་གླུད་སྦྱིན་པ་འཕངས་མེད་བཏང་། ཚོགས་
བཤགས་དྲག་པོ་བཀའ་སྲུང་དམ་ལ་བདར།། ཀུན་གྱི་གཙོ་བོ་བཅུད་ལྡན་ཡབ་ལ་
བསྟེན།། ཡང་ན་གནད་ཀྱི་ཕྱག་ལེན་མྱོང་བའི་རིགས།། ཞེས་བཅུད་ལྡན་གྱི་བླ་
མའམ། མུན་པའི་རྣལ་འབྱོར་ལ་ཐུགས་འབྱོངས་པའི་གྲོགས་སམ་སློབ་དཔོན་ལ་
བསྟེན། གེགས་སེལ་གྱི་ལག་ལེན་སོགས་ཀྱང་དོན་དུ་གཉེར། སེམས་ཅན་ཕྱོགས་
མེད་ལ་སེམས་བསྐྱེད། འཆར་སྒོ་ལ་སོགས་ཡོན་ཏན་འབྱུང་དུ་རེ་བ་དང་མི་
འབྱུང་བའི་དོགས་པ་མེད་པར་བྱ། མདོར་ན་མུན་པའི་ཉམས་ལེན་དང་རིག་པ་
23



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རྐྱང་འདེད་གཅིག་དྲིལ་ལས་རྩོལ་བཅས་ཀྱི་དགེ་བ་རྣམས་རེ་ཞིག་མི་བྱའོ། །དེ་
ལྟར་ཡང་། སྔ་མ་ལས། དུག་ལྔའི་ནད་སེལ་བདུད་རྩི་དྲི་ལ་སྣོམས།། གཅིག་མིན་
མཐའ་དག་ཡོངས་ལ་ཕྱོགས་མེད་ལྟ། ཞེ་འདོད་རྩེ་གཉིས་རེ་དོགས་ཁོང་ནས་
གཞོམ། སྣ་ཚོགས་ལས་ལ་མི་འཇུག་གཅིག་ལ་དྲིལ།། ཞེས་སོ། །
གཉིས་པ་ལ་གཉིས་ཏེ། གནད་ལྔས་ཉམས་སུ་བླང་པ་དང་། གནད་དགུའི་སྒོ་
ནས་ཉམས་སུ་བླང་ཚུལ་ལོ། །དང་པོ་ལ་ལྔ་སྟེ། གནད་ལྔའི་སྒོ་ནས་གཅུན་པར་བྱ།།
ཅེས་པས། ཐབས་ལམ་གནས་ཀྱི་གནད། བཞུགས་སྟངས་ལུས་ཀྱི་གནད། །
ལྟ་སྟངས་སྒོ་ཡི་གནད། སྙོམས་པ་རླུང་གི་གནད། གཅུན་པ་སེམས་ཀྱི་གནད་དོ།།
དང་པོ་ལ་གསུམ་སྟེ། རི་གྲིབ་ཀྱི་མུན་པ། དབང་པོའི་མུན་པ། གནས་ཀྱི་མུན་པ་
གསུམ་ལས། དང་པོ་ནི། མཚན་མོར་མུན་པའི་ནང་དུ་ལུས་གནད་དང་ལྟ་སྟངས་
ལ་སོགས་པ་གཅུན་ལ་ཉམས་སུ་བླངས་བའོ། །གཉིས་པ་ནི། མིག་གི་འབྲས་བུ་
གྱེན་ལ་བཟློག་སྟེ། ཡར་གྱི་མིག་ལྤགས་མར་ལ་བཀབ་པས་མུན་པའི་རྣམ་པར་
འབྱུང་བ་ལ་སྦྱང་པའོ། །གསུམ་པ་ནི། གོང་དུ་བཤད་པའི་མུན་པའི་ཁོང་བུ་གསལ་
ཟེར་སྤུ་ཙམ་ཡང་མེད་པའི་ནང་དུ་བསྒོམ་པའོ། །
གཉིས་པ་བཞུགས་སྟངས་ནི། ལྟ་བ་ཐོག་འབེབས་ལས། ཐོག་མ་རིགས་མཆོག་
རྒྱལ་བའི་བཞུགས་ཚུལ་གསུམ།། ཞེས་པས། སངས་རྒྱས་དཀའ་ཐུབ་ཀྱི་བཞུགས་
ཚུལ། དག་པ་དྲང་སྲོང་གི་བཞུགས་ཚུལ། སེམས་དཔའ་སྙོམས་འཇུག་གི་བཞུགས་
ཚུལ་དང་གསུམ་ལས། དང་པོ་ནི། རྐང་པ་གཉིས་སངས་རྒྱས་སྐྱིལ་ཀྲུང་བྱ།
ལག་པ་གཉིས་མཉམ་པར་བཞག །དཔུང་པ་གཉིས་བརྒྱང་། སྒལ་ཚིགས་དྲང་
པོར་བྱ། མགྲིན་པ་ཅུང་ཙམ་བཀུག་པའོ། །ཡོན་ཏན་ནི། རིག་པའི་རང་རླུང་
ཞེས་བྱ་བ་ཙིཏྟའི་སྦུབས་ན་རིག་པ་ལ་རང་ཆས་སུ་རླུང་ཕྲ་མོ་སེར་བུའི་ངད་ཙམ་
2F4



དབྱིངས་རིག་མཛོད། སྨད་ཆ།
པ་ལས་
ཡོད་དེ། དེ་ནི་འགྱུ་བ་གཡོ་བར་བྱེད་པའི་རླུང་ཡིན་པས་དེ་ཉིད་རང་སར་ཞི་
བར་འགྱུར་ཏེ། སྔ་མ་ལས། གཡོ་བྱེད་རིག་པའི་རང་རླུང་ཞི་བའི་ཕྱིར།། སྤྲུལ་སྐུ་
སངས་རྒྱས་དཀའ་ཐུབ་བཞུགས་ཚུལ་བྱ། ཞེས་སོ། །གཉིས་པ་ནི། ཙོག་པུར་འདུག་
ལ་ལག་པ་གཉིས་ཀྱིས་པུས་མོའི་ཕྱི་ནས་འཁྱུད་པའོ། །ཡོན་ཏན་ནི། འབྱུང་ལྔའི་
རླུང་ཆ་སྙོམས་ནས་དབུ་མར་ཚུད། དངས་མའི་རླུང་ལས་དྲོད་འབར་ཏེ་རྫུ་འཕྲུལ་
ཡ་མ་ཟུང་འབྱུང་བ་སྟེ། དེ་ཉིད་ལས། དངས་མའི་འབྱུང་བའི་མེ་དྲོད་འབེབས་
པའི་ཕྱིར། ཚུལ་ཁྲིམས་དག་པ་དྲང་སྲོང་བཞུགས་ཚུལ་བྱ།། ཞེས་སོ། །གསུམ་པ་
ནི། རྐང་པ་གཉིས་སེམས་དཔའ་སྐྱིལ་ཀྲུང་བྱ། ལག་མཐིལ་གཉིས་ཀྱི་ཁ་སྦྱར། སྒལ་
ཚིགས་དྲང་པོར་བསྲང་། མགོ་བོ་རང་སོར་བཞག །ཡོན་ཏན་ནི། རླུང་ཆ་མ་སྙོམས་
ས་རྩུབ་རླུང་དུ་འགྱུར་བ་ལས། ཉོན་མོངས་མཐའ་རྒྱས་ཏེ་གཟུང་འཛིན་གྱི་
རྣམ་རྟོག་སྐྱེ་བས་དེ་ཉིད་ཞི་བར་འགྱུར་ཏེ། སྔ་མ་ལས། གཟུང་འཛིན་ཉོན་
མོངས་རྩུབ་རླུང་ཞི་བའི་ཕྱིར། གཡུང་དྲུང་སེམས་དཔའ་སྙོམས་འཇུག་བཞུགས་
ཚུལ་བྱ།། ཞེས་སོ། །བཞུགས་སྟངས་དེ་གསུམ་གང་བྱེད་ཀྱང་འོག་རླུང་བསྡམ།
ཡན་ལག་བཞིའི་ཉ་བཞི་རང་ས་ན་བསྒྲིམ། ཕོ་བ་ནང་དུ་བཀུམ། ལྕེ་ཡར་རྐན་ལ་
སྦྱར། མིག་ལྟ་སྟངས་དང་བསྟུན་པའོ། །གསུམ་པ་ལྟ་སྟངས་ནི། ཐོག་འབེབས་
ལས། བཞུགས་ཚུལ་གསུམ་ལ་ལྟ་སྟངས་གསུམ་དུ་བཞེད།། བདེ་ཆེན་དབུ་མ་མཐོ་
དམན་བར་གསུམ་བལྟ། ཞེས་པས། བཞུགས་སྟངས་དང་པོའི་དུས་སུ་སྤྱི་གཙུགས་
ནས་ཁྲུ་གང་གི་བར་སྣང་ལ་གཏད་དེ། མདུང་ཚུགས་འཁོར་ལོ་བསྒྱུར་བའི་ལྟ་སྟངས་
ཞེས་བྱའོ། །གཉིས་པའི་དུས་སུ་སྨིན་མཚམས་ནས་སོར་བཅུ་དྲུག་གི་བར་སྣང་ལ་
གཏད་དེ། སེང་གེ་རྣམ་པར་འགྱིང་བའི་ལྟ་སྟངས་ཞེས་བྱའོ། །གསུམ་པའི་དུས་སུ་
སྨིན་ཕྲུག་གི་ཐད་སོ་ཙམ་ལ་གཏད་དེ། གསང་བ་འདུས་པའི་ལྟ་སྟངས་ཞེས་བྱའོ།།
ལས།
25



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བཞི་པ་ལ་རླུང་གི་གནད་ནི། རིག་པ་འོད་གསལ་གྱི་བདག་ཉིད་དུ་བཞུགས་ཀྱང་།
ང་སེམས་དྭངས་སྙིགས་མ་ཕྱེད་ན་ཡེ་ཤེས་ཀྱི་སྣང་བ་མི་འཆར་བས། རླུང་ཁ་
སྣ་གཉིས་ནས་དལ་བུས་བཏང་ལ་དལ་བའི་ཐབས་ལ་བསླབ་བོ། །ལྔ་པ་སེམས་
གནད་ནི། རིག་པ་མ་གཅུན་ན་གདངས་ཀྱི་འོད་གསལ་མི་འཆར་བས་དེའི་དུས་སུ་
སྔ་བསམ་ཕྱི་མནོ་དང༌། གློ་བུར་གྱི་དྲན་རྟོག་ཐམས་ཅད་ཐོལ་བྱུང་རྦད་ཆོད་དུ་
གཏང་ལ་ཤེས་པ་ལ་ངར་བསྐྱེད་དེ་གཞི་མེད་རྩ་བྲལ་དུ་ཧྲིག་གེ་བ་ལ་གཞག་གོ །
གཉིས་པ་གནད་དགུའི་སྒོ་ནས་ཉམས་སུ་བླང་ཚུལ་ནི། གཟེར་བུ་ལས།
བསྡམ་པ་གསུམ་གྱིས་གཡེང་བའི་ལས་སྤང་། གློད་པ་གསུམ་གྱིས་བློ་རྣལ་དུ་དབབ།།
བཞག་ཐབས་གསུམ་གྱིས་རིག་པའི་ས་གཟུང་།། མི་འབྲེང་བ་གསུམ་གྱིས་བག་
ཆགས་ཀྱི་རྒྱུན་བཅད།། ཐག་པ་གསུམ་གྱིས་གོམས་པའི་ངང་ཐག་བསྲིང་།། སྦ་
ཐབས་གསུམ་གྱིས་དོན་མ་ཉམས་པར་བཙའ།། ཤར་བ་གསུམ་གྱིས་རིག་པའི་
རྩལ་སྦྱང་།། གྲོལ་བ་གསུམ་གྱིས་གཉིས་མེད་དུ་ལ་བཟླ།། མ་བསྒྲིབ་པ་གསུམ་
གྱིས་འབྲས་བུའི་ཚད་བཟུང་ངོ༌། །ཞེས་ལུས་ཀྱི་བྱ་བ་བསྡམ། ངག་གི་སྨྲ་བ་
བསྡམ། ཡིད་ཀྱི་བསམ་མནོ་བསྡམ་སྟེ། དེ་གསུམ་གྱིས་གཡེང་བའི་ལས་སྤང་
བའོ། །ལུས་བྱར་མེད་དུ་གློད། ངག་བརྗོད་མེད་དུ་གློད། སེམས་བསམ་མེད་
དུ་གློད་དེ། དེ་གསུམ་གྱིས་བློ་རྣལ་དུ་དབབ་པའོ། །སེམས་བཟོ་བཅོས་མི་བྱ་སོ་
མར་བཞག །རང་ལུགས་ཆེན་པོ་གཉུག་མར་བཞག །བཅོས་བསླད་མེད་པར་
རྣལ་མར་གཞག་སྟེ། དེ་གསུམ་གྱིས་རིག་པའི་རང་ས་གཟུང་བའོ། །ལུས་བྱ་
བྱེད་ཀྱི་རྗེས་སུ་མི་འབྲེང་། ངག་སྨྲ་བརྗོད་ཀྱི་རྗེས་སུ་མི་འཕྲེང་། སེམས་རྣམ་
རྟོག་གི་རྗེས་སུ་མི་འབྲེང་སྟེ། དེ་གསུམ་གྱིས་བག་ཆགས་རྗེས་འབྲེང་གི་རྒྱུན་
བཅད་པའོ། །མི་ཡེངས་པའི་དྲན་ཐག་བསྲིང་། མ་བཅོས་པའི་ངང་ཐང་
ང་ཐག་བསྲིང་།
216



དབྱིངས་རིག་མཛོད། སྨད་ཆ།
མི་སྐྱོ་བའི་གཉུག་ཐག་བསྲིང་སྟེ། དེ་གསུམ་གྱིས་རིག་པ་ཀློང་དུ་མ་གྱུར་གྱི་བར་
དུ་ངང་བསྲིང་བའོ། །རི་དྭགས་སྨས་མ་བཞིན་དུ་ལུས་དབེན་པར་སྦ། ངག་
ལྐུགས་པ་བཞིན་དུ་མི་སྨྲ་བར་མགྲིན་པར་སྦ། སེམས་བུམ་པ་རུ་མར་མེ་བཅུག་
པ་ལྟར་ཚོགས་དྲུག་གི་ཡུལ་ལ་མི་འཕྲོ་བར་རིག་པའི་ཀློང་དུ་སྦ་སྟེ། དེ་གསུམ་
གྱིས་རྟོགས་པ་མངོན་དུ་མ་གྱུར་གྱི་བར་དུ་དོན་མ་ཉམས་པར་བཙའ་བའོ། །
ལུས་ཀྱི་བྱ་བ་སྣ་ཚོགས་བྱར་མེད་ཀྱི་རྩལ་དུ་ཤར་བ། ངག་གི་བརྗོད་པ་ཐམས་
ཅད་བརྗོད་མེད་ཀྱི་རྩལ་དུ་ཤར་བ། སེམས་ཀྱི་དྲན་རྟོག་ཐམས་ཅད་རྟོག་མེད་
ཀྱི་རྩལ་དུ་ཤར་བ་སྟེ། དེ་གསུམ་གྱིས་གང་ལའང་སྐྱོན་དུ་མི་ལྟ་བར་ཡེ་ཤེས་ཀྱི་
རྩལ་སྦྱང་བའོ། །བྱས་ཚད་བྱར་མེད་ཀྱི་ཀློང་དུ་གྲོལ་བ། བརྗོད་ཚད་བརྗོད་
མེད་ཀྱི་ཀློང་དུ་གྲོལ་བ། བསམ་ཚད་བསམ་མེད་ཀྱི་ཀློང་དུ་གྲོལ་བ་སྟེ། དེ་གསུམ་
གྱིས་སེམས་དང་སེམས་ཉིད་གཉིས་མེད་དུ་ལ་བཟླ་བའོ། །ལུས་ཀྱི་བྱ་བ་གང་བྱས་
ཀྱང་བྱར་མེད་ལ་མི་བསྒྲིབ་པ། ངག་གི་བརྗོད་པ་ཅི་བརྗོད་ཀྱང་བརྗོད་མེད་ལ་
མི་བསྒྲིབ་པ། སེམས་ཀྱི་བསམ་མནོ་གང་སྤྲོས་ཀྱང་སེམས་ཉིད་ལ་མི་བསྒྲིབ་པ་
སྟེ། དེ་གསུམ་ཀློང་དུ་གྱུར་ན་འབྲས་བུའི་ཚད་དུ་ཕྱིན་པ་ཞེས་བྱའོ།།
གསུམ་པ་ལ་གསུམ་སྟེ། ཐབས་སྒྲོན་མ་གཏེམ་པ། གནད་གཞུང་ལ་ཕབ་པ།
དེ་ལས་སྣང་བའི་འཆར་ལུགས་སོ། །དང་པོ་ནི། གནད་དྲུག་པར། མི་བསྐྱོད་
པ་གཉིས་ཀྱིས་བྲི་གུ་ཏ་ཏེ་སྒྲོན་མའི་སྒོ་མནན། ཞེས་པ་ནི། གསེར་གྱི་ཕྲེང་བ་
མཛེས་པ་ལས། ཙོག་པུར་འདུག་ལ་རྒྱང་ཞགས་ཆུའི་སྒྲོན་མ་རང་གི་མཛུབ་
མོས་ཆིལ་གྱིས་མནན། འོད་སྣང་སྦ་ཕུབ་ལྟ་བུར་ཤར་བའི་དུས་སུ་མཛུབ་མོས་
བཏང་སྟེ་མིག་གིས་ནམ་མཁའ་ལ་བལྟས་པས་ཐིག་ལེ་སྟོང་པའི་སྒྲོན་མ་རྨ་བྱའི་
མདོངས་ལྟ་བུའམ་ཕུབ་ཀྱི་རིམ་པ་ལྟ་བུར་འཆར་རོ། །སྟོང་གཟུགས་དེ་ཉིད་མ་
217



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཡལ་གྱི་བར་དུ་རྩེ་གཅིག་ཏུ་ཉམས་སུ་བླང་བའོ། །དེ་ཡལ་བ་དང་ཡང་མཛུབ་
མོས་རྒྱ་མཚོ་ཨར་ལ་གཏད་པ་ལ་ཡང་ནས་ཡང་དུ་ཉམས་སུ་བླང་བར་བྱའོ། །ཞག་
བདུན་ནས་རྩོལ་བ་ལ་ལྟོས་མི་དགོས་པར་འཆར་བ་ལ་ཐེ་ཚོམ་མེད་དོ། །ཞེས་
སོ། །གཉིས་པ་ནི། ཐོག་འབེབས་ལས། དེ་ནས་གནད་ཀྱི་གདམས་པའི་གཞུང་
ལ་ཕབ། ཅེས་པས། རྩོལ་བ་ལ་ལྟོས་མི་དགོས་པའི་འོད་གསལ་གྱི་སྣང་བ་འཆར་
བ་བྱུང་ནས། གོང་གི་ལུས་གནད་དང་ལྟ་སྟངས་བསྟུན་པའི་གནད་བཞིས་བཅིང་
ལ་རྩེ་གཅིག་ཏུ་ཉམས་སུ་བླང་བར་བྱའོ། །
གསུམ་པ་ལ་རླུང་ལྔ་དབུ་མར་ཚུད་པའི་སྣང་བ་འཆར་ལུགས་དང་། དེ་
ལ་གོམས་པའི་སྣང་བ་འཆར་ལུགས་གཉིས་ལས། དང་པོ་ནི། ལྷ་ཁྲིད་ལས།
ས་རླུང་དབུ་མར་ཚུད་པ་ལས་དུ་བ་ལྟ་བུ་དང་། ཆུ་རླུང་དབུ་མར་ཚུད་པ་ལས་
སྨིག་རྒྱུ་ལྟ་བུ་དང་། མེ་རླུང་དབུ་མར་ཚུད་པ་ལས་སྲིན་བུ་མེ་ཁྱེར་ལྟ་བུ་དང་།
རླུང་གི་རླུང་དབུ་མར་ཚུད་པ་ལས་ནམ་ལངས་པ་ལྟ་བུ་དང་། ནམ་མཁའི་རླུང་
ལས་མཁའ་ལ་ཉི་མ་ཤར་བ་ལྟ་བུའམ། ནམ་མཁའ་དྭངས་པ་ལྟ་བུ་འཆར་
རོ། །དེའང་ས་ལ་ཤེས་པ་བརྟན་ཞིང་སྡོད་ཚུགས། ཆུ་ལ་ལུས་སེམས་བདེ་ཞིང་
འཇམ་ལ་མཉེན། མེ་ལ་གསལ་ཞིང་ཅུང་ཟད་འཕྲོ། རླུང་ལ་འཕྲོ་རྒོད་མེད་
ཅིང་རིག་པ་ངར་དང་ལྡན། ནམ་མཁའ་ལ་ཡངས་ཤིང་དྭངས་ལ་གསལ་འགྲིབ་
མེད་པ་འབྱུང་བའོ། །ཞེས་སོ། །དེ་དག་གི་འཆར་ཚུལ་ཡང་ཐོག་འབེབས་ལས།
འབྱུང་ལྔ་གནད་དུ་ཟིན་པའི་འཆར་ཚུལ་ནི།། རིམ་པ་ལྟར་རམ་དུས་མཉམ་
འཆར་བ་ཡོད།། ཅེས་སོ།
གཉིས་པ་ལ་འཆར་ལུགས་སྤྱི་དང། སྣང་བའི་ས་མཚམས་བཤད་པའོ། །དང་
པོ་ནི། སྒྲོན་མ་དྲུག་པར། མུན་པ་ཟེར་ལྡན་སྨག་རུམ་དུ།། སྣང་གསལ་འོད་ཀྱི་
218



དབྱིངས་རིག་མཛོད། སྨད་ཆ།
གཞལ་ཡས་མཐོང་།། མཁའ་ལ་གཞའ་ཚོན་ཤར་བ་འདྲ།། ཞེས་དང་། ཐོག་
འབེབས་ལས། ཅུང་ཞིག་གོམས་ཏེ་ཡུལ་སྣང་རབ་ཏུ་འཕེལ། ངེས་མེད་གྲངས་
མང་སྣ་ཚོགས་ཅིར་ཡང་སྣང་། ཆུ་རིས་སྤྲིན་རིས་མིག་མང་དྲ་བ་རིས།། སྐྲ་
ཤད་མཚོན་རྩེ་འོད་ཁྱིམ་འཁོར་ལོ་དང་།། ཐིག་ལེ་ཉག་ཐག་གུར་ཁང་གཟུགས་
བརྙན་དང་།། མཆོད་རྟེན་པདྨ་མུ་ཁྱུད་རི་མོ་དང་།། དབྱིབས་ཚད་མི་མཐུན་
བྱེ་བ་ས་ཡ་འཆར།། གོམས་པའི་ཁྱད་པར་རྒྱལ་བའི་དཀྱིལ་འཁོར་བཀྲ།། གསལ་
འཚེར་བཀྲག་མདངས་འོད་དུ་འབར་བ་མཐོང་།། ཞེས་སོ། །དེའང་འོད་སྣང་
ལ་བློ་ཡི་རྟོག་དཔྱོད་ཞུགས་ན་བསླུས་པ་ནི། དེ་ཉིད་ལས། སྤྱིར་ཡང་ལམ་ཞུགས་
དོན་གཉེར་ཀུན།། བསླུ་བྲིད་མཁན་གྱི་སྣང་བ་ལ།། མཛེས་སྡུག་རུ་ཤན་ཕྱེ་ན་
ཉེས།། གཞན་སྣང་རྟག་པར་འཛིན་པས་ཕུང་། མང་ཉུང་ཆེ་ཆུང་བརྩིས་པ་
འཁྲུལ། ཞེས་སོ། །དེ་བས་ན་གང་ཤར་ལ་ཞེན་མེད་ཀྱིས་རང་རྩལ་སྦྱང་ཞིང་།
ཐིག་ལེ་དང་ཉག་ཐག་རྣམས་བདག་མེད་སྟོང་པའི་ཀློང་དུ་འགུལ་འཕྲིགས་
མེད་པ་འཛིན་ལ་རིག་པ་རང་སོར་གཞག་པ་གནད་ཡིན་ཏེ། སྔ་མ་ལས། ལམ་
ལ་གོལ་བ་མེད་པ་ཡི།། བླ་མེད་བདེ་ཆེན་ཐོབ་འདོད་ན།། སྣང་བ་ཞེན་མེད་
རང་རྩལ་སྦྱང་།། ཡུལ་རིག་གསལ་ལ་བདག་མེད་བཞག །ཅེས་སོ། །འདིར་
སྟོང་གཟུགས་ཀྱི་འོད་སྣང་ཐིག་ལེ་སྐུ་ལ་སོགས་པ་ཀུན། མིག་གི་སྒོའི་ཕྱི་བར་
སྣང་ལ་ཡོད་པ་ལྟར་སྣང་ཡང་དེ་ན་ཡོད་པ་མ་ཡིན་ཏེ། ནང་ལུས་ཀྱི་འོད་རྩ་
དྭངས་པ་ན་ཡོད་པ་དེ་དག་ཀུན་མིག་གི་འོད་རྩ་དྭངས་པས་ཚུར་ནང་དུ་སྟོང་
གཟུགས་མཐོང་བ་ཡིན་ནོ། །ཚུལ་འདི་ལ་ལུང་གི་རྒྱབ་རྟེན་བཏང་བ་ནི་ཐོག་
འབེབས་བར་མ་ལས། མཐོང་ཡུལ་ཆོ་འཕྲུལ་ཕྱི་ན་འཆར་ཚུལ་ཡང་། རིག་
པས་རང་མཐོང་ཕྱིར་མིན་ནང་གི་འོད།། ཅེས་སོ། །འོ་ན་ལམ་མངོན་ས་
་སངས་
219



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རྒྱས་པའི་རྒྱུད་ལས། ངོ་བོ་འགག་མེད་ཕྱི་ན་འཆར་བ་ཡིན། ཞེས་པ་ཅི་ཡིན་
ཞེ་ན། རེ་ཞིག་དགོངས་ནས་གསུངས་པ་ནི་རྐྱེན་ཕྱིའི་ནམ་མཁའ་ལ་མིག་གཏད་
ན་མཐོང་བའི་ཆ་དང་དེ་ན་ཡོད་ཡོད་འདྲ་བས་ཕྱི་ན་སྣང་ཞེས་རྨོངས་པ་རྣམས་
ལ་རྟོགས་སླ་བར་དགོངས་པའོ། །རང་བཞིན་དུ་ཕྱི་ན་ཡོད་ན་མིག་བཙུམས་
ནས་སྟོང་གཟུགས་མེད་ཐང་པ་ལ་མཐོང་བ་མ་འགགས་པའི་ཕྱིར་རོ། །རིག་
པ་ལུས་ལ་གནས་པ་གསུངས་པའམ་ལུས་ཁོ་ན་ལས་ཕྱི་ན་མི་གནས་པར་བཤད་
པའང་མིན་ཏེ། ཕྱི་ནང་ཀུན་ཁྱབ་ལ་གཞི་མེད་ཟང་ཐལ་མཐའ་དབུས་དང་བྲ་
ལ་བར་གནས་པ་ནི། དེ་ཉིད་ལས། རྟེན་མེད་མཁའ་གསལ་ཤེས་རིག་ནི།།
ཞེན་པའི་ལུས་ལ་གནས་ཚུལ་ཡང་།། རྟེན་མེད་བར་སྣང་ཕྱིར་ན་ཤར། བག་
ཆགས་ལུས་ལ་ཕྱི་ནང་མཚོན།། རིག་པའི་དབྱིངས་ལ་ཕྱི་ནང་མེད།། སྣང་བ་བློ་
ཡིས་ཕྱི་ནང་བདག །བྱང་ཆུབ་སེམས་ལ་ཕྱི་ནང་མེད།། ནམ་མཁའ་ཐུག་པའི་
མཐའ་མེད་པས།། དབུས་ཀྱི་ལྟེ་བ་གང་ལ་བཞག །ཅེས་སོ།།
གཉིས་པ་སྣང་བའི་ས་མཚམས་བཤད་པ་ལ་མདོར་བསྟན་པ་དང་། རྒྱས་
པར་བཤད་པ་གཉིས་ལས། དང་པོ་ནི། དཔེར་ན་སྐྱེས་བུ་རྩལ་ཆེན་གྱིས་རྣོ་ཞིང་
དྲང་བའི་མདུང་མོ་བསོར་ནས་ཕུབ་ཐོག་ཏུ་དྲིལ་བ་ལྟར། ངོ་བོ་ཉིད་ཀྱི་རིག་
པ་རྩེ་གཅིག་ཏུ་དྲིལ་ལ་མིག་གི་སྒོའི་འོད་གསལ་གྱི་སྣང་བ་ལ་གཏད་པས།
གཟུགས་སྐུའི་ས་བོན་ཞིང་ཁམས་ཀྱི་འཆར་གཞི་ཤེལ་མདོག་རིག་པའི་ཐིག་ལེ་
དང་། འོད་ལྔའི་གུར་ཁང་གི་ཐིག་ལེ་དུ་མ་མཐོང་བ་སྟེ། དཔེར་ན་ནམ་མཁའ་
ལ་སྐར་ཚོགས་ཤར་བ་བཞིན་ཆེ་ཆུང་མང་ཉུང་ཚད་ལས་འདས་པ་འཆར་
རོ། །སྣང་བ་དེ་ལ་མ་ཡེངས་པར་ཉམས་སུ་བླང་པས་གོམས་པའི་ཁྱད་པར་
ལས་སྣང་བའི་ས་མཚམས་ལྔར་འབྱུང་བ་སྟེ། དེ་སྐད་དུ། སྒྲོན་མ་དྲུག་པ་ལས།
22)



དབྱིངས་རིག་མཛོད། སྨད་ཆ།
དྲན་རིག་སེམས་ཀྱི་མདུང་མོ་དེ། སྣང་བ་འོད་ཀྱི་ཕུབ་ལ་གཏད། དེ་ཚེ་གཟུགས་
སྐུའི་ས་བོན་མཐོང་། མཁའ་ལ་སྐར་ཚོགས་ཤར་བ་འདྲ། དེ་ལ་གོམས་ཤིང་འདྲིས་
པ་ཡིས།། གོམས་པའི་ཁྱད་པར་རྣམ་ལྔར་འབྱུང་།། ཞེས་སོ། །གཉིས་པ་རྒྱས་པར་
བཤད་པ་ལ་ལྔ་སྟེ། སྣང་བ་འཕེལ་བ། སྣང་བ་མཆེད་པ། སྣང་བ་རྒྱས་པ།
སྣང་བ་རྫོགས་པ། སྣང་བ་མཐར་ཐུག་པའོ། །དང་པོ་ལ་སྣང་བ་འཕེལ་བའི་
ཚུལ་དང་། བརྟན་པ་ཐོབ་ཚུལ་གྱི་ཁྱད་པ་གཉིས་ལས། དང་པོ་ནི། རླུང་ལྔ་
དབུ་མར་ཚུད་པའི་འཆར་སྒོ་གོང་དུ་བཤད་པ་རྣམས་དང་། གཞན་ཡང་སྤྲིན་
ལྡིང་བ་ལྟ་བུ་དང་། མེ་སྟག་འཕྲོ་བ་ལྟ་བུ། སེམས་ཅན་གྱི་གཟུགས་འདྲ་བ་
དང་། རི་བྲག་གི་རྣམ་པ་ལྟ་བུ་ཅི་རིགས་སུ་འཆར་བ་དྭངས་སུ་བཅུག་པས།
དེ་ལས་འོད་དཀར་གསལ་དང༌། དམར་གསལ་དང་། ལྗང་གསལ་དང་།
སེར་གསལ་དང་། མཐིང་གསལ་དང་། སྣ་ཚོགས་པ་དང་། དྲྭ་བ་རིས་དང་།
རྩིབས་ཤར་དང་། གྱེན་འགྲེང་དང་། ཟླུམ་ཁྲིགས་ལ་སོགས་པ་ཡུལ་གྲུ་ནས་
ནམ་མཁའ་གང་བར་འཆར་ཏེ་ཞིང་ཁམས་ཀྱི་གཞི་ཡིན་ནོ། །དེ་དག་གི་ནང་
ན་ཤེལ་མདོག་རིག་པའི་ཐིག་ལེ་སྲན་མ་ཙམ་དང་། དེ་ལས་ཆེ་བ་གཉིས་སྦྲེལ་
དང་སུམ་སྦྲེལ་དང་མང་པོ་སྦྲེལ་དང་། དེའང་གྱེན་ལ་སྦྲེལ་དང་། འཕྲད་ལ་
སྦྲེལ་དང་། མ་སྦྲེལ་བའི་རྐྱང་པ་དང་། རིག་པའི་སྙིང་པོ་ཐུགས་རྗེའི་ཉག་
ཐག་ཅེས་བྱ་བ་དངུལ་དཀར་གྱི་སྐུད་པའམ། དར་དཀར་གྱི་ཉག་ཐག་ལྟ་བུ་
ལ་ཐིག་ལེ་སྲན་མ་ཙམ་དང་ཉུངས་འབྲུ་ཙམ་ཕྲེང་བ་ལྟར་བརྒྱུས་པ་སྣང་བ་སྟེ།
སྒྲོན་མ་དྲུག་པ་ལས། དང་པོ་སྣང་བ་འཕེལ་བར་འགྱུར།། དངུལ་ཆུ་འཐོར་
འདྲིལ་བཞིན་དུ་མཐོང་།། ཞེས་དང་། ཐོག་འབེབས་ལས། འོད་ཀྱི་ཉག་ཐག་
ཤེལ་སྐུད་བཞིན།། ཁུག་པ་སྦྲུལ་འགྲོ་མུ་ཁྱུད་ལྟར།། ཐིག་ལེ་མུ་ཏིག་ཕྲེང་བ་འདྲ།།
22



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལྔ་ཚན་ལྔ་འགྱུར་ཅི་རིགས་སོགས། དང་པོ་མང་ཉུང་འདྲེས་པ་ལ།། གོམས་
ནས་ཡུལ་སྣང་གང་བར་འཆར།། ཆེ་ཆུང་དབང་པོའི་ཁྱད་པར་ཏེ། དང་པོའི་
ཚེ་ན་ཏིལ་དཀར་ཙམ།། གོམས་པའི་ཚེ་ན་ཚེ་ལ་འཕགས། ཉག་ཐག་སྐབས་རེ་
གསེར་དུ་འགྱུར།། ཞེས་སོ། །གཉིས་པ་ནི། འོད་གསལ་གྱི་སྣང་བ་དང་ཐིག་
ལེ་དེ་དག་དར་ཙམ་ཡང་མི་སྡོད་པ་རི་གཟར་ཆུ་འབབ་ལྟ་བུའམ། དབྱར་གྱི་
བར་སྣང་ལ་སྦྲང་ཆུང་གྲངས་མེད་པ་འཕུར་བ་ལྟ་བུ་དང་། སྐྱེ་འགག་འཐོར་
འདྲིལ་ཅན་དུ་འཆར་བ་སྟེ། གཟེར་བུ་ལས། རིག་པའི་ཟེར་དང་ཐུགས་རྗེའི་
ཉག་ཐག་ནི།། དང་པོ་རི་གཟར་ཁ་ནས་ཆུ་འབབས་འདྲ།། ཞེས་དང་། ཐོག་
འབེབས་ལས། དང་པོ་མཁའ་ལ་སྦྲང་ཆར་འབབས་པ་འདྲ།། ཞེས་སོ། །གཉིས་
པ་ལ་སྣང་བ་མཆེད་པའི་ཚུལ་དང་། བརྟན་པ་ཐོབ་ཚུལ་གཉིས་ལས། དང་
པོ་ནི། ཕྱོགས་ཐམས་ཅད་འོད་གསལ་གྱི་སྣང་བར་འཆར་ཞིང་། དེའི་ནང་དུ་
ཐིག་ལེ་ཤེལ་མདོག་ཡང་ཁ་ཡར་དང་། འབྱུང་བ་ལྔ་གནད་དུ་གཅུན་པས་ཤས་
ཆེར་ཐིག་ལེ་སྟོང་པའི་སྒྲོན་མ་འོད་ལྔའི་མུ་ཁྱུད་དང་ལྡན་པ་མཁར་ཕོར་ཙམ་
ལ་སུམ་སྦྲེལ་ལ་སོགས་པ་མང་དུ་སྣང་ལ། ཉག་ཐག་རྣམས་ཀྱང་དཀར་པོ་དང་
ཤས་ཆེར་ཁ་དོག་སྣ་ཚོགས་པའི་ཐིག་ལེ་འོད་ལྔའི་མུ་ཁྱུད་ཅན་ཕྲེང་བ་རྐྱང་པ་
ལྟ་བུ་འཆར་རོ། །དེ་དག་གི་བར་ན་འོད་ཟ་འོག་ཁ་ཕྱེ་བ་ལྟ་བུ་དང་། ཟེར་ཉི་
ཟེར་དང་མཚོན་ཆའི་རྣམ་པ་ལྟ་བུ་དང་། སེམས་ཅན་གྱི་གཟུགས་བརྙན་ལ་
སོགས་པའི་རྣམ་པ་དང་། འདི་འཆར་དང་འདི་མི་འཆར་གྱི་ངེས་པ་མེད་པ་
བསམ་གྱིས་མི་ཁྱབ་པའི་མཐོང་སྣང་འབྱུང་བའོ། །དེ་དག་ཀྱང་སྒྲོན་མ་ལས།
དེ་ནས་སྣང་བ་མཆེད་པར་འགྱུར།། མཁའ་ལ་ཉི་ཟླ་ལྷག་ལྟར་མཐོང་།། རིག་
པ་འོད་ཀྱི་འཁོར་ལོར་མཐོང་།། ཐིག་ལེ་འོད་ཀྱི་གུར་ཁང་མཐོང་།། ཞེས་དང་།
222



དབྱིངས་རིག་མཛོད། སྨད་ཆ།
ཐོག་འབེབས་ལས། དེ་ནས་ཐིག་ལེ་མུ་ཁྱུད་ཡང་།། འོད་ལྔ་འཇའ་ཁྱིམ་ལྟར་
དུ་འཆར།། ཞེས་སོ། །གཉིས་པ་ནི། འོད་དང་ཐིག་ལེ་རྣམས་སྔ་མ་བས་དལ་
ཞིང་ཅུང་ཙམ་སྡོད་ཚུགས་པ་ཆུ་བོ་ཀླུང་དུ་ཕེབས་པ་ལྟ་བུ་དང་། བར་སྣང་ལ་
འདབ་ཆགས་ཁྱུ་ལྡིང་འཕུར་བ་ལྟར་གཡས་གཡོན་ཡར་མར་ཀུན་ལ་དལ་གྱིས་
འདྲིམ་པ། འོད་ཟེར་དང་ཐིག་ལེ་ཉག་ཐག་རྣམས་སྐྱ་རྐང་གི་ཚུལ་དུ་མགྱོགས་
བུལ་དུ་སྣང་བའོ། །དེ་ལྟར་ཡང་གཟེར་བུ་ལས། གཉིས་པ་ཆུ་བོ་ཀླུང་དུ་ཕེབས་
པར་འདྲ།། ཞེས་དང་། ཐོག་འབེབས་ལས། དེ་ནས་བར་སྣང་འདབ་ཆགས་
ཁྱུ་ལྡིང་འདྲ།། ཞེས་སོ། །གསུམ་པ་ལ་སྣང་བ་རྒྱས་པའི་ཚུལ་དང་། བརྟན་པ་
ཐོབ་ཚུལ་གཉིས་ལས། དང་པོ་ནི། ད་ལྟའི་མ་དག་པ་མེ་ཆུ་ས་རླུང་གི་སྣང་བ་
རང་རྒྱུད་པ་འདི་འགག་ནས་དག་པ་སྐུ་དང་ཞིང་ཁམས་ཀྱི་སྣང་བ་འཆར་ཏེ།
སྟེང་འོག་ཕྱོགས་མཚམས་ཐམས་ཅད་འོད་གསལ་གྱི་རང་བཞིན་ལ་འོད་ལྔའི་
ཐིག་ལེ་སྦ་ཕུབ་ཙམ་དང་། གཞན་ཡང་ཆེ་ཆུང་དང་གྲངས་མ་ངེས་པར་སྣང་
ཞིང་། དེ་དག་རེ་རེ་ལ་ཡང་ཐིག་ལེ་ལྔ་ཚོམ་དུ་གྱེས་པ། ཕྱི་རིམ་དུ་པདྨ་འཁོར་
ལོ་གཡུང་དྲུང་རིན་པོ་ཆེ་ལ་སོགས་དང་འོད་ལྔའི་མུ་ཁྱུད་ཀྱིས་བསྐོར་བ། དེའི་
ཕྱི་རིམ་སྒོ་རྒྱན་དང་བཅས་པ་བཀྲ་ལ་གསལ་བ། དཀྱིལ་ན་སྐུ་གཟུགས་ཀྱི་རྣམ་
པ་དོད་ཙམ་དང་། ཕྱེད་རྫོགས་དང་། དབུ་ཙམ་དོད་པ་དང་། ས་བོན་ཡིག་
འབྲུ་གསལ་བ་འབྱུང་སྟེ། སྒྲོན་མ་ལས། དེ་ནས་སྣང་བ་རྒྱས་པར་འགྱུར།།
རིགས་ལྔ་རྫོགས་སྐུའི་དཀྱིལ་འཁོར་མཐོང་།། ཞེས་དང་། ཐོག་འབེབས་ལས།
རྒྱུན་དུ་གོམས་པའི་ཡོན་ཏན་ལ།། ཐིག་ལེའི་དབུས་ན་སྐུ་རུ་འཆར།། ཐོག་མར་
སྐྱེ་མཆེད་གསལ་མི་འགྱུར།། མ་དཔྱད་ངམ་གྱི་ཕྱི་དབྱིབས་ཙམ།། དཔྱད་པས་
གཟུགས་བརྙན་ངེས་ཤེས་མེད། ཅེས་སོ། །གཉིས་པ་ནི། དེ་ལྟར་སྣང་བ་ཐ
བ་ཐུནས་
223



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཅད་རེ་འགའ་གཡོ་འགུལ་མེད་པར་གནས་ཤིང་རེ་འགའ་ཅུང་ཙམ་འདྲིམ་པ་
སྟེ། གཟེར་བུ་ལས། གསུམ་པ་བྱ་ཁྲ་གཟན་ཚོལ་ལྟ་བུར་འགྱུར།། ཞེས་སོ། །བཞི་
པ་ལ་སྣང་བ་རྫོགས་པའི་ཚུལ་དང་། བརྟན་པ་ཐོབ་ཚུལ་གཉིས་ལས། དང་
པོ་ནི། མཆོག་གི་འོད་གསལ་མངོན་དུ་གྱུར་ཏེ། ཕུང་པོ་ལྔ་མ་སྤངས་རང་སར་
དག་ནས་ལྷ་ལྔ་ཤར། འབྱུང་བ་ལྔ་དྭངས་སྙིགས་ཕྱེད་པས་རྡོས་བཅས་ཀྱི་སྣང་
བ་དངོས་སུ་ནུབ། རིག་པའི་གཤིས་ལ་ཡེ་ནས་ལྷུན་གྱིས་གྲུབ་པའི་སངས་རྒྱས་
ཀྱི་སྐུ་དང་ཞིང་ཁམས་ཀྱི་སྣང་བ་ཐམས་ཅད་མ་ལུས་པ། ལུས་པ་མེད་པ་རང་
ལ་མངོན་དུ་འཆར་ཏེ། དེ་ཡང་རང་སྣང་དག་པའི་ཞི་རྒྱས་དབང་དྲག་གི་དཀྱིལ་
འཁོར་ཆེན་པོ་མ་འདྲེས་པ་སོ་སོ་ན་བཀྲ་ལ་གསལ་བ་དང་། རྩིག་པ་སྒོ་རྒྱན་
སྣམ་བུ་དང་། ཁྱུང་གུར་ཁྱུང་འདབ་བྲེ་བུམ་གདུགས་ཏོག་བྱ་རུ་དང་བཅས་
པའི་ནང་ན། ཞི་རྒྱས་ལ་ཉི་ཟླ་པདྨ་གཡུང་དྲུང་འཁོར་ལོ་རིན་ཆེན་ལ་སོགས་
པ་སྐྱོན་མེད་དག་པའི་གདན་དང་། དབང་དྲག་ལ་དྲེགས་པ་ལྷ་ཀླུ་དྲི་ཟ་གཅན་
ལྔ་ལ་སོགས་པ་ཐུབ་པའི་རྟགས་ཀྱི་གདན་ལ། ཁྲག་འཐུང་ཁྲོ་བོའི་ལྷ་ཚོགས་
ཡབ་ཡུམ་འཁོར་སྤྲུལ་པ་ཡང་སྤྲུལ་ཕོ་ཉ་ལས་བྱེད་དང་བཅས་པ། ཞི་རྒྱས་དབང་
དྲག་གི་ལྷ་ཚོགས་བསམ་གྱིས་མི་ཁྱབ་པ་རང་རང་གི་གདན་ལ་བཞུགས་ཤིང་།
དེ་དག་ཀུན་ཀྱང་རྒྱན་དང་ཆ་ལུགས་མཚན་དཔེ་སྐུ་མདོག་ཕྱག་མཚན་ཐམས་
ཅད་རྫོགས་པ། ཆེ་ཆུང་ཚད་ལས་འདས་པ། མང་ཉུང་བསམ་གྱིས་མི་ཁྱབ་པ་
ནམ་མཁའ་གང་བར་འཆར་རོ། །ཡང་མདུན་གྱི་བར་སྣང་ལ་ཕྱོགས་བཞི་དབུས་
ལྔར་ཐིག་ལེ་ལྔ་ཚོམ་འོད་ལྔའི་མུ་ཁྱུད་བསྐོར་བའི་དབུས་སུ་རྒྱལ་བ་རིགས་ལྔ་
ཡབ་ཡུམ་འཁྲིལ་སྦྱོར་ཅན་རྒྱུན་རྫོགས་སུ་བཞུགས་པ་ལ། རང་གི་སྙིང་ཀ་ནས་
འོད་ཀྱི་ཟེར་ཐག་བརྐྱང་པ་སྐུ་དེ་དག་གི་ཐུགས་ཀར་ཟུག་པར་སྣང་ངོ་། །གཞན་
224



དབྱིངས་རིག་མཛོད། སྨད་ཆ།
ཡང་དཀྱིལ་འཁོར་ལོག་ལ་བཀྲམ་པའམ་ལྷ་གདན་ལ་བཞུགས་པ་ལྟ་བུ་བསམ་
གྱིས་མི་ཁྱབ་པར་འཆར་རོ། །དེའང་རྫོགས་སྐུ་དང་སྤྲུལ་སྐུའི་རྣམ་པ་ཅིར་ཡང་
རུང་བར་སྣང་བའོ། །དེ་དག་ཀྱང་སྒྲོན་མ་ལས། དེ་ནས་སྣང་བ་རྫོགས་པར་
འགྱུར།། ལྷུན་གྲུབ་ཕྱག་རྒྱའི་དཀྱིལ་འཁོར་མཐོང་།། སྣང་བ་འོད་ཀྱི་ཞིང་ཁམས་
མཐོང་།། ཞེས་དང་། ཐོག་འབེབས་ལས། མཐར་ཐུག་མངོན་གྱུར་རྫོགས་
པའི་སྐུ། དེ་ཚེ་མཚན་མ་འོད་དུ་འགྱུར།། ས་ལམ་
མ་གཞི་ལ་རྫོགས་ཞེས་བྱ།། ཞེས་
སོ། །གཉིས་པ་ནི། ཞིང་ཁམས་སྐུ་དང་ཐིག་ལེ་ཐམས་ཅད་ཁང་བཟང་གི་ལོགས་
རིས་བཞིན་གཡོ་འགུལ་མེད་པར་གནས་པ་སྟེ། གཟེར་བུ་ལས། བཞི་པ་རུས་
སྦལ་མཁར་གཞོང་ཚུད་པར་འདྲ།། ཞེས་དང་། ཐོག་འབེབས་ལས། མཐར་
ཐུག་ཁང་བཟང་ལོགས་རིས་བཞིན།། གཡོ་འགུལ་མེད་ན་སྣང་བ་རྫོགས།།
ཞེས་སོ། །འདིའི་དུས་ན་ཉིན་མཚན་མེད་པར་སྐུ་དང་ཞིང་ཁམས་ལ་འདུ་འབྲལ་
མེད། སྣང་བ་དང་མུན་པ་ཁྱད་མེད། རྡོས་བཅས་ཐམས་ཅད་སྔ་ནས་ལོག་
པས་འདི་ནི་སྤུའི་རྩེ་མོ་ཙམ་བཙལ་ཡང་མི་རྙེད་པས་སྣང་བའི་རྫུན་ཕུག་རྡེབ།
རང་ལུས་ཀྱང་འོད་དུ་གསལ་བས་སྲོག་མེད་གཡུང་དྲུང་གི་སྐུ་ཐོབ། སྒྲ་འོད་
ཟེར་གསུམ་རང་སྣང་དུ་ཐག་ཆོད་པས་འཁྲུལ་རྐྱེན་དང་བྲལ། སྐུ་གསུམ་ལམ་
སྣང་དུ་རྫོགས་པས་འབྲས་བུ་ཕྱི་དུས་ལ་མི་འཇོག་པའོ། །དེའང་ངོ་བོ་ཀ་དག་
ཡིན་པས་བོན་སྐུ་འཕོ་འགྱུར་མེད་ལ། ལྷུན་གྲུབ་ལོངས་སྤྲུལ་དུ་ཤར་བས་གཟུགས་
སྐུའི་ཡོན་ཏན་རང་ལ་མངོན་དུ་གྱུར་པའོ། །དེ་དག་ཀྱང་སྒྲོན་མ་ལས། སྣང་
བའི་རྫུན་ཕུགས་སེམས་སུ་ཟད།། གཟུགས་སྐུའི་དམར་ཐག་སེམས་སུ་ཆོད།།
འཁྲུལ་པའི་ཕུགས་ཆོད་འཁྲུལ་མི་སྲིད། སྐུ་གསུམ་ད་ལྟ་མངོན་དུ་གྱུར།། རྒྱུ་
འབྲས་ལས་དབང་རྫུན་པོ་ཆེ།། འདི་ནི་སངས་རྒྱས་བཙན་ཐབས་ཡིན།། ཞེས་
225



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལྔ་པ་སྣང་བ་མཐར་ཐུག་པ་ནི། ལྷུན་གྲུབ་ཀྱི་གདངས་ཞིང་ཁམས་འོད་
དང་ཐིག་ལེ་ལྷ་སྐུ་ཐམས་ཅད། གཞི་ཀ་དག་གང་དུའང་བརྗོད་དུ་མེད་པའི་
དབྱིངས་སུ་ཟད་ནས་མཐར་ཐུག་པ་སྟེ། དེའང་གང་ཟད་པ་ནི། ལུས་བརྒྱུད་
དང་འདྲ་བའི་གདམས་པ་ལས། བླ་མའི་གདམས་ངག་ཟད། སློབ་མའི་བློ་
ཟད། བཀའ་ལུང་གི་བདེན་པ་ཟད། ལྷུན་གྲུབ་ཀྱི་སྣང་བ་ཟད་པའོ། །ཞེས་
སོ། །ཚུལ་ཅི་ལྟར་ཟད་པ་ནི། སྒྲ་འོད་ཟེར་དང་ལྷ་སྐུ་ཐིག་ལེ་ཐམས་ཅད་ནམ་
མཁའ་ལ་འཇའ་ཚོན་དེངས་པའམ། མེ་ལོང་གི་གཟུགས་བརྙན་ཡལ་བའམ།
ཆུ་ཟླ་མཁའ་ཟླ་ལ་ཐིམ་པ་ལྟར་རིག་པའི་ཀློང་དུ་ཐིམ་ནས་མེད་པ་སྟེ། སྒྲོན་མ་
ལས། དེ་ནས་མཐར་ཐུག་སྣང་བ་འཆར།། འོད་ནི་རིག་པའི་རང་འོད་སྟེ།།
སྟོང་པའི་སྣང་བ་གཞའ་ཚོན་ཚུལ། སྒྲ་ནི་རིག་པའི་རང་སྒྲ་སྟེ། སྟོང་པའི་སྒྲ་
སྙན་བྲག་ཅའི་ཚུལ། ཟེར་ནི་རིག་པའི་རང་ཟེར་ཏེ། སྟོང་པའི་ཆོ་འཕྲུལ་གཟུགས་
བརྙན་ཚུལ། སྐུ་ནི་རིག་པའི་རང་གཟུགས་ཏེ།། སྟོང་པའི་གཟུགས་བརྙན་ཆུ་
ཟླའི་ཚུལ།། ཞེས་དང་། གཟེར་བུ་ལས། ལྔ་པ་འབྱུང་བཞི་ཟད་པའི་ནམ་མཁའ་
འདྲ།། ཞེས་དང་། རིག་པའི་དབྱིངས་སུ་སྒྲ་འོད་ཟེར་གསུམ་ཟད།། བྱང་ཆུབ་
སེམས་སུ་འཁོར་འདས་མ་ལུས་ཟད།། ཅེས་སོ། །སྣང་བ་མ་ཟད་ན་ལམ་དུ་
ལུས་པས་མཐར་མ་ཕྱིན་པ་སྟེ། འོད་གསལ་སེམས་ཀྱི་མེ་ལོང་ལས། རྫོགས་
ཆེན་ཕལ་ཆེ་བ་གཅིག་གིས་འདི་ནས་མཐར་ཕྱིན་པར་འདོད་པའང་ཡོད་དེ།
ད་རུང་འོད་སྐུའི་རྣམ་པ་ཡིན་པས། ལམ་དུ་ལུས་པ་ཡིན་ནོ། །ཞེས་སོ། །འོ་ན་
ལྷུན་གྲུབ་ཀྱི་སྣང་བ་ཐམས་ཅད་ཀ་དག་གི་དབྱིངས་ལ་ཟད་ནས་མེད་པའམ་
ཆད་པ་མ་ཡིན་ནམ་ཞེ་ན། མ་ཡིན་ཏེ། འོ་ན་ཅི་ལྟ་ཡིན་ཞེ་ན། དང་པོ་བྱུང་
བའི་ཕུགས་དང་། ཐ་མ་གྲོལ་བའི་མཐའ་ཐམས་ཅད་ཀ་དག་གི་དབྱིངས་ལ་
225



དབྱིངས་རིག་མཛོད། སྨད་ཆ།
ཐུག་པས་རང་གདངས་གཞི་ལ་ཐིམ་པ་ཤེལ་འོད་ནང་དུ་ནུབ་པ་ལྟ་བུའོ། །དེ་
ལྟར་ཡང་གཟེར་བུ་ལས། སྣང་བ་ཟད་ཆད་འགག་པ་མ་ཡིན་ཏེ། བྱུང་བའི་
ཕུགས་དང་གྲོལ་མཐའ་འདི་ལ་ཐུག །ཅེས་སོ། །དེའང་ཉིན་སྣང་ལྟར་སྣང་བ་
བཞི་ཚད་དུ་ཕྱིན་པ་དང་། འདིར་སྣང་བ་ལྔ་མཐར་ཕྱིན་པ་གཉིས་ཀར་ཕྱི་
རྡོས་བཅས་འོད་དུ་ཡལ་བ་དང་། ནང་འཁྲུལ་རྟོག་གཞི་ལ་དག་པ་ལ་ཁྱད་
མེད་པས། འདིའང་སྐྱེ་བ་དང་འཇུག་པ་ལ་དབང་བ་གོང་མ་དང་གནད་གཅིག་
པའོ། །ཉིན་སྣང་དང་མཚན་སྣང་གི་ལམ་དང་འབྲས་བུ་གང་ཡིན་པ་དེ་ནི་
ཐོད་རྒལ་ཁོ་ནའི་ཁྱད་ནོར་ཡིན་ནོ། །
དོན་བཞི་པ་ཉིན་མཚན་འོད་གསལ་བསྲེ་ཚུལ་ནི། གསེར་གྱི་ཞུན་མ་ལས།
མཚན་མོ་ཨར་ལ་གཏད་པ་དང་།། ཉིན་པར་ཉི་མའི་ཟེར་ལ་བསླབ།། འོད་གསལ་
ཉིན་མཚན་བསྲེ་བའོ། །ལོ་བདུན་དག་ཏུ་འོད་སྐུར་འགྲུབ།། ཅེས་དང་། ཉིན་
མོ་སྣང་བ་ལམ་དུ་བྱེད།། མཚན་མོ་ཨར་ལ་གཏད་པའོ། །ཞེས་པས། ཉིན་དུས་
བཞུགས་སྟངས་དང་མི་འབྲལ་བར་རིག་པ་རང་གི་རང་རྩལ་སྐུ་དང་ཐིག་ལེའི་
ཀློང་དུ་གཞག །དེའི་ཚེ་འགྱུར་བའི་ཡིད་ནི་རིག་པའི་རང་སྒྲ་རྒྱུན་ཆགས་སུ་
གྲགས་པ་ལ་གཏད་ལ་གཟུང་འཛིན་གྱི་རྣམ་རྟོག་བཏུལ། དྲན་པ་སྔ་ཕྱི་འཕྲོ་
བའི་སེམས་ནི་རང་འོད་སྣ་ཚོགས་སྣང་བ་ལ་རྩེ་གཅིག་ཡེངས་མེད་དུ་གཏད་
ལ་གཟུང་བ་སྟེ། སྒྲ་འོད་ཟེར་གསུམ་ཅིག་ཅར་དུ་ཉམས་སུ་ལེན་པའི་ཚུལ་ནི།
གཟེར་བུ་ལས། སྒྲ་ལ་ཡིད་བཏུལ་འོད་ལ་སེམས་གཟུང་ཞིང་།། ཟེར་ལ་རྩལ་
སྦྱང་དབྱིངས་ལ་ཕུ་ཐག་གཅོད།། ཅེས་སོ། །ཉི་རི་ལ་སྦྱང་དུས་ཟེར་གཉིས་དང་
ཟླ་རི་དང་ནེ་རི་ཀུན་ལ་སྦྱངས་པས་སྣང་བའི་འཕེལ་མྱུར། མཚན་མོ་མུན་པའི་
ནང་དུ་སྨིན་མཚམས་ཀྱི་འོད་གསལ་ལ་སེམས་གཟུང་བའམ། ཡང་ན་སྙིང་གི་
227



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དཀྱིལ་དུ་གཞིའི་འོད་གསལ་རྨ་བྱའི་སྒོང་ང་འདྲ་བ་ལ་སེམས་གཏད་དོ། །མུན་
པ་མེད་ས་དང་། ཉིན་མོའི་དུས་ན་དབང་པོའི་མུན་པ་ལ་བརྟེན་ནས་ཉམས་
སུ་བླང་བ་སྟེ། སྒྲོན་མ་ལས། རྒྱ་མཚོ་ཆེན་པོ་གྱེན་དུ་བསྐྱོད།། ལྕགས་རི་མུན་
པའི་ཀློང་དུ་གཏད།། ཅེས་པ་ལས། རྒྱ་མཚོ་ཆེན་པོ་གྱེན་དུ་བསྐྱོད།། ཅེས་པ་
ནི། མིག་འབྲས་མིག་གི་ཡ་སྦུབས་སུ་ཧྲིལ་ཚུད་པར་བྱ་བའོ། །ལྕགས་རི་མུན་
པའི་ཀློང་དུ་གཏད།། ཅེས་པ་ནི། ཡས་ཀྱི་མིག་ལྤགས་མར་ཕབ་པས་མུན་པ་
འབེབས་པའི་ཀློང་དུ་ཐིག་ལེ་སྟོང་སྒྲོན་དང་འོད་སྣང་སྣ་ཚོགས་སུ་འཆར་བ་
ལ་གཏད་ཅེས་པའོ། །གཉིད་དུ་འཇུག་པ་ན་གཉིད་ཀྱི་འོད་གསལ་དང་རྨི་ལམ་
གྱི་དམིགས་པ་གནད་དུ་བསྣུན་པའོ། །དེ་དག་གང་གི་དུས་ཡིན་ཡང་ཀ་དག་
ལྷུན་གྲུབ་གཉིས་ཀའི་རྩ་བ་རིག་པ་ཟང་ཐལ་རྗེན་ལ་འབུད་ལ་གདངས་ཀྱི་སྣང་
བ་ལ་རྟོག་དཔྱོད་ཞེན་འཛིན་མེད་པར་ས་ལེ་ཧྲིག་གེ་སྐྱོང་བ་གནད་གལ་པོ་ཆེ་
ཡིན་པར་ཤེས་དགོས་སོ། །དེ་ལྟར་མ་ཤེས་ན་ཐོད་རྒལ་སྟོང་གཟུགས་དངོས་
པོར་གོལ་བས་གཟུགས་ཁམས་སུ་འཕེན་པ་ལས་ཕན་པ་ཅི་ཡང་མེད་དེ། འདི་
ལྟ་རིག་གདངས་ལ་ལམ་སྣང་གི་རིག་པར་བཏགས་པ་གཡུང་དྲུང་ལུ་གུ་རྒྱུད་
ཅིག་ཅར་དུ་མཐོང་སླ་བས་མཚོན་རྩི་གཟུགས་ཀྱི་རྟེན་འབྲེལ་ལས་ཀྱང་འཆར་
ཚུལ་མ་ངེས་པ་སྐྱེས་བུའི་མྱོང་ཐོག་ཏུ་མངོན་པའི་ཕྱིར་ན། ཁ་ཚིག་ལ་སྤྱོད་
ཅིང་གཏིང་མ་ལེན་པར་བར་ཆད་ཀྱི་བདུད་ཞུགས་པའོ། །ཐོད་རྒལ་གྱི་ཡི་གེ་
རྣམས་སུ་སྐུ་དང་ཞིང་ཁམས་འཆར་ལུགས་དང་། བསྔགས་བརྗོད་ཁོལ་བུར་
བཏོན་ནས་བཤད་པས་གློ་བ་ཁེངས་ཏེ་རིག་པའི་ཡིན་ལུགས་མ་ཤེས་པས་སེམས་
འཛིན་ཀོལ་རྩེ་བ་དང་། སྟོང་པ་གོ་བ་ཙམ་ལ་ཡི་རངས་ནས་དོན་དམ་སྟོན་
པའི་ཚིགས་རླབས་པོ་ཆེ་དག་རང་ཉམས་དང་མི་སྦྱོར་བར་ཐད་དྲུང་དུ་སྨྲ་ཞིང་།
228



དབྱིངས་རིག་མཛོད། སྨད་ཆ།
ཀུན་སྤྱོད་ཧྲལ་ལ་གནས་ལུགས་ཡིད་དཔྱོད་དུ་གདིང་འཆའ་བས་དབང་པོ་
ཡུལ་གྱིས་བསླད་པའི་སྟོང་གཟུགས་ལ་ཆེ་ཐང་དུ་བཟུང་ནས་ཉམས་སུ་བླང་བ་
ལ་ཆོད་ཅུང་ཟད་ཀྱང་མེད་དོ།།
དོན་ལྔ་པ་སྣང་བ་མཐར་ཐུག་པའི་ཚད་ནི། དབང་པོ་རབ་ནི་རིམ་གྱིས་
མ་ཡིན་ལ་ཅིག་ཅར་དུ་འཆར་སྒོ་རྫོགས་པ་དང་རང་ངོ་ཤེས་པ་མཉམ་དུ་འབྱུང་
བ་ཡོད་དེ། དེ་ནི་སྔོན་སྦྱང་གི་སྐྱེས་བུ་ཅིག་ཅར་བ་སྟེ་དཀོན་པའོ། །དབང་པོ་
འབྲིང་ཞིག་ཡིན་ན་སྐྱེས་བུའི་དབུགས་འབྲིང་ཚད་ཀྱི་འབྱུང་འཇུག་བརྒྱ་ལ་འོད་
གསལ་གྱི་ཐུན་གཅིག་ཏུ་བརྩིས་པའི་ཐུན་ཁྲི་ཕྲག་བཅོ་བརྒྱད་ལ། གཞན་རྐྱེན་
གྱིས་བར་མ་ཆོད་པར་ཉམས་སུ་བླང་ན་མཐར་ཐུག་པའི་སྣང་བ་ཚུན་ཆད་རྫོགས་
པར་འཆར་བ་སྟེ། གཟེར་བུ་ལས། རྩ་ཡི་འཕར་གྲངས་བར་མའི་ཚད་བཟུང་
བས།། མི་རིང་མི་ཐུང་བར་མ་ཆད་པའི་གྲངས།། བརྒྱ་ལ་གཅིག་བརྩིས་ཁྲི་ཕྲག་
བཅོ་བརྒྱད་ཀྱིས།། སྣང་བའི་གོམས་ཚད་མཐའ་རུ་ཕྱིན་པར་འགྱུར།། ཞེས་དང་།
ཡང་རྟགས་ཚད་སྒྲོན་མ་ལས་གསུངས་པ་ལྟར་ན། དབང་པོ་རབ་ལོ་གསུམ་
དང་ཟླ་བ་གཅིག་ན་གྲོལ། འབྲིང་ལོ་བཞི་དང་ཟླ་བ་ལྔ་ཞག་དྲུག་ན་འབྱུང་བ་
རྣམས་རང་སར་ཡལ་ནས་གྲོལ་བ་ཐེ་ཚོམ་མེད། ཐ་མ་ལོ་བདུན་དང་ཟླ་བ་བཅུ་
གཅིག་ན་མི་གྲོལ་མི་སྲིད་གསུངས་སོ།།
མདོར་ན་འཆི་བ་ལ་དུས་འདེབས་ནས་གཞན་རྐྱེན་གྱིས་བར་མ་ཆོད་པར་
ཉམས་སུ་བླངས་པས། རབ་ཚེ་འདི་འོད་ལུས་སུ་གྲོལ་བའམ། ལྷག་མེད་གྲུབ་
པའམ། འབྲིང་བར་དོར་གྲོལ་བའམ། ཐ་མ་རང་བཞིན་སྤྲུལ་པའི་ཞིང་དུ་
དབུགས་འབྱིན་པ་གདོན་མི་ཟ་སྟེ། ཇི་སྐད་དུ་གསེར་གྱི་ཡང་ཞུན་ལས། རབ་
དང་འབྲིང་དང་ཐ་མ་དང་།། བརྩོན་འགྲུས་རྣམ་པ་གསུམ་འབད་པས།། རབ་
229



བྷ
ཏྟརཱ
E
;
##S***#rty32gus+fa+Rg R༡༠u***ཡཔ%R+2:ཤws
;
སྒྲ་ཀ༌ཙྩ
' ''
པཉྩལps:ཀྱི # #*}་ལྷ་n/384841plfieg ས44#21 དཀ
urf-
w
irཎ༩༣-ax:
y ***3F9WR
ཀ ཀཀྐཎཀ
' ''' ཎ *• སrrཕྱིpན༠
ནས་
༣ཝཱརས ས
ས ས པ ས བ -
ངས་ས་་་་མི
ས ས པ ས
ས ས ས
པ
ས
1.
-
- IIIIIII
ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རྣམས་ལྷག་མེད་བྷུདྷ་འོ། །འབྲིང་རྣམས་བོན་ཉིད་བར་དོར་གྲོལ།། ཐ་མ་སྤྲུལ་
པའི་ཞིང་དུ་གྲོལ། དང་པོ་བོན་སྐུ་ཤུདྷ་འོ། །བར་དུ་བར་དོར་བྷུདྷ་འོ། །ཐ་མ་
གཡུང་དྲུང་བསྟན་པ་སྤེལ།། ཞེས་སོ། །འོད་ལུས་དང་བསམ་གཏན་གྱི་ལུས་
གཉིས་ཀྱི་ཁྱད་ནི། འོད་ལུས་རིག་པའི་རང་འོད་དྲི་མ་མེད་པ་སངས་རྒྱས་ཀྱི་
སྤྱན་གྱི་ཡུལ་ལས་སེམས་ཅན་གྱིས་བལྟར་མེད་ལ། བསམ་གཏན་ལྷའི་ལུས་ནི་
རྣམ་སྨིན་བག་ཆགས་སྐྱེས་འབྱུང་བཞིའི་རྡུལ་ཕྲན་ཤིན་ཏུ་དྭངས་པ་འགྱེས་
ཆོས་ཅན་སེམས་ཅན་ལྷའི་མིག་ཡོད་པ་ལ་སྣང་བའི་ཁྱད་ཡོད་པར་ཤེས་པར་
བྱའོ། །དབྱིངས་རིག་རིན་པོ་ཆེའི་མཛོད་ལས་མཚན་སྣང་ཨར་གཏད་ཀྱི་གདམས་
པ་གསང་བའི་གནད་གལ་པོ་ཆེ་བསྟན་པའི་ལེའུ་སྟེ་བཅུ་བདུན་པའོ།། །།
༈ ད་ནི་ཉམས་སུ་བླང་བྱའི་དོན་ཟབ་མོ་དག་ངོ་སྤྲོད་དུ་གདམས་པའི་རིམ་པ་
རྒྱ་ཆེར་བཤད་པ་ལ་གཉིས་ཏེ། ཀུན་ཏུ་བཟང་པོའི་མེ་ལོང་གིས་འཁོར་འདས་ཀྱི་
རྟོགས་འཁྲུལ་སྤྱི་བསྟན་པ་དང་། དེའི་བྱེ་བྲག་ངེས་པས་སེམས་དང་ཡེ་ཤེས་ཀྱི་
དང་པོ་ལ་གསུམ་སྟེ། ངོ་སྤྲོད་པའི་སྔོན་དུ་འགྲོ་བ་དང་། མེ་ལོང་གི་བྱུང་
ཚུལ་དང་། ངོ་སྤྲོད་པ་དངོས་སོ། །དང་པོ་ནི། གནས་དབེན་པར་སྔ་དྲོ་ཉི་
མའི་ཟེར་དང་ལྡན་དུས་སུ་མེན་ཤེལ་དྲི་མ་མེད་པ་སྟ་གོན་བྱ་དང་། ཁཱ་སིལ་དང་
བཅས་པའི་རྒྱུད་པའི་གསོལ་འདེབས་སྣང་བ་འགྱུར་བའི་དབྱངས་ཀྱིས་བརྗོད་
པར་བྱ་བ་སྟེ། ཡབ་སྲས་དོན་རྒྱུད་ལས། དེ་ནས་གནས་ལུགས་དོན་ལ་ངོ་སྤྲད་
དེ།། གདུང་ཤུགས་བསྐྱེད་ཅིང་མོས་གུས་གསོལ་བ་གདབ། གནས་ལུགས་དེ་ཉིད་
མ་བཅོས་རང་བབས་སྐྱོང་། བླ་མའི་ཐུགས་དང་དབྱེར་མེད་མཉམ་པར་བཞག །དེ་
ནས་གནས་དབེན་རྐྱེན་བྲལ་ཡངས་པའི་སར།། སྔ་དྲོ་ཉི་མའི་ཟེར་དང་ལྡན་
མཚན་དཔེ་རྒྱས་པར་བཤད་པའོ། །
230



དབྱིངས་རིག་མཛོད། སྨད་ཆ།
དུས་སུ།། འོད་གསལ་སྣང་བ་རྣམས་ཀྱིས་མཚོན་བྱས་ལ། མིག་ལམ་ཀུན་ཏུ་
བཟང་པོའི་མེ་ལོང་བསྟན།། ཞེས་སོ། །གཉིས་པ་ནི། ཀུན་ཏུ་བཟང་པོའི་མེ་
ལོང་དཔེའི་ངོ་སྤྲོད་དུ་སྔོན་བྱུང་གི་སངས་རྒྱས་རྣམས་ཀྱི་ཐུགས་རྗེའི་འོད་ཟེར་
གཅིག་ཏུ་འདུས་པ་ལས་གྲུབ་པ་ལ། སྟེང་ལྷའི་ཡུལ་ནས་རིམ་གྱིས་འཛམ་བུའི་
གླིང་འདིར་བབས་ཏེ། བར་དུ་མི་རྣམས་ཀྱི་རྟོག་པ་སེལ་ནས། དིང་སང་འོལ་
མོ་གླིང་གི་དབུས་དཀྱིལ་རིའི་རྒྱལ་པོ་གཡུང་དྲུང་དགུ་བརྩེགས་ཀྱི་རྩེ་མོ་ན་རིན་
པོ་ཆེ་མེན་ཤེལ་ཡས་མར་གྱི་དཔངས་ལ་དཔག་ཚད་བཅུ་གསུམ་འདུག་པ། ལོགས་
དྲུག་ཟུར་དྲུག་དང་ལྡན་པ་གཡུང་དྲུང་དགུ་བརྩེགས་ཀྱི་ཚུལ་དུ་ཆགས་པ་སྟེ།
ད་ལྟར་གཞི་སྣང་ཤར་བ་ལ་མཚོན་ནས་ཁ་དོག་ལྔའི་འོད་ཟེར་ཕྱོགས་མཚམས་
ཀུན་ཏུ་འཕྲོ་ཞིང་གནས་པ་སྟེ། ཡང་རྩེ་ཀློང་ཆེན་ལས། ཉོན་ཅིག་དད་ལྡན་
ཕྱག་རྒྱ་མ།། ངོ་སྤྲད་རྟེན་ནི་འདི་ལྟ་སྟེ།། རིན་ཆེན་ཤེལ་དཀར་དག་པ་ཡིས།།
ངོ་སྤྲོད་བྱས་ལ་རྒྱུད་ལ་དབབ། དང་པོ་སངས་རྒྱས་ཐུགས་རྗེ་ལས། འོད་ཟེར་
འདུས་པས་མེན་ཤེལ་གྲུབ། བར་དུ་འགྲོ་བའི་རྟོག་པ་སེལ། ཐ་མར་རིན་ཆེན་
གངས་ལ་ཆགས།། ཕྱོགས་མཚམས་ཀུན་ལ་ཟེར་དུ་འཕྲོས།། ལོགས་དྲུག་ཟུར་
དྲུག་བཅུ་གཉིས་ལྡན།། རྩེ་མོ་མཉམ་ཉིད་གཅིག་ཏུ་དྲིལ། ཞེས་སོ། །དེ་ལྟ་བུའི་
ཀུན་བཟང་གི་མེ་ལོང་དེ་ཉིད་གླིང་མཆོག་ཁྱད་པར་ཅན་གྱི་ལྷ་མི་རྣམས་དང་།
གཡུང་དྲུང་སེམས་དཔའ་རྣམས་དང་། གྲུབ་པའི་གཤེན་པོ་དང་མཁའ་འགྲོ་
མ་རྣམས་ཀྱི་བསྟི་སྟང་དུ་བྱེད་ཅིང་འདུན་པ་ལས། རང་རེའི་མཐོང་བའི་ཡུལ་
དུ་མི་བཞུགས་ཀྱང་དེ་ཉིད་དུ་མོས་ལ་གངས་དང་རྒྱ་མཚོའི་གླིང་ལ་སོགས་པ་
ནས་རང་བྱུང་གི་མེན་ཤེལ་བཙལ་ལ་ངོ་སྤྲོད་པའི་མེ་ལོང་དུ་བྱའོ། །དེའང་ལོགས་
དྲུག་ཟུར་དྲུག་དང་ལྡན་ཞིང་རྩེ་མོ་གཅིག་ཏུ་དྲིལ་བ་དགོས་ཏེ། ཡང་སྔ་མ་ལས།
233



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལོགས་དྲུག་ཕ་རོལ་ཕྱིན་པ་དྲུག །ཟུར་དྲུག་རིགས་དྲུག་ཐབས་ཀྱིས་འདུལ། རྩེ་
མོ་མཉམ་པོར་གནས་པ་ནི། བོན་ཉིད་གཅིག་ཏུ་དྲིལ་བའི་བརྡའ། རྗེས་གྲུབ་
སྤྲུལ་པའི་སྐུ་དང་སྦྱར།། འོད་ལྔ་རྫོགས་པའི་སྐུ་དང་སྦྱར།། ཟང་ཐལ་བོན་གྱི་
སྐུ་དང་སྦྱར། ཉི་མའི་ཕྱོགས་ནས་ངོ་སྤྲོད་པས། རང་བྱུང་ཉག་གཅིག་དེ་མཐོང་
གྲོལ།། བལྟ་ཤེས་མཐོང་གྲོལ་དྲན་པས་ཆོག །སངས་རྒྱས་བཙན་ཐབས་ངོ་
མཚར་ཆེ།། མ་བརྗོད་ཙམ་གྱིས་གདོན་མི་ཟ།། ཞེས་སོ། །དེ་ལྟ་བུའི་མེ་ལོང་དེ་
ཉིད་གཟུང་ཆུས་དྲི་མ་བཀྲུས་ལ་ཨ་ཨཾ་ཧཱུྃ་དང་གསལ་བ་དགུ་འཛབ་བརྒྱ་རྩིས་
བྱིན་གྱིས་བརླབས་ཏེ། རྟེན་འབྲེལ་སྙིང་པོས་མེ་ཏོག་འཐོར་ཞིང་ཤིས་པར་བརྗོད་
ལ། ཡན་ལག་བདུན་པས་མངའ་གསོལ་དང་བརྟེན་བཞུགས་བྱས་ལ། དར་
སྣ་ལྔ་དང་དྲིའི་ཕྱེ་མ་བསྒོས་པས་ན་བཟའ་གསོལ་ཏེ་རང་གི་རྩ་བའི་བླ་མར་
མོས་ཤིང་། དེ་ནི་དཔེ་ཐམས་ཅད་ཀྱི་སྔོན་དུ་འགྲོ་བར་བྱའོ།།
གཉིས་པ་ངོ་སྤྲད་པ་དངོས་ནི། ཐོག་མའི་སྤྱི་གཞི་རང་བྱུང་ངོ་བོ་ཉིད་ཀྱི་སྐུ་
ངོ་སྤྲད་པའོ། །དེའི་གནས་ལུགས་ངོ་བོ་རང་བཞིན་ཐུགས་རྗེ་གསུམ་ལས།
ཤེལ་ངོ་བོ་དྲི་མ་དང་བྲལ་བས་ངོ་བོ་ཀ་དག་མཚོན། འོད་ལྔ་ཕྱིར་མི་གསལ་ཀྱང་
ནང་ན་གཏིང་གསལ་ཙམ་དུ་ཡོད་པས་རང་བཞིན་ལྷུན་གྲུབ་མཚོན། ཐུགས་
རྗེ་ནི་འོད་དཀར་པོ་ཁོ་རང་དང་དབྱེར་མེད་དུ་གནས་པས་མཚོན་པའོ། །ཡེ་
ཁྲི་ལས། ངོ་བོ་རང་བཞིན་ཐུགས་རྗེའི་དཔེ། མེན་ཤེལ་དྭངས་པ་ལྟ་བུའོ། །ཞེས་
སོ། །དེ་ལྟར་གསུམ་དུ་མཚོན་ཀྱང་ཤེལ་རང་གི་ངོ་བོ་ལ་དབྱེར་མེད་པ་ལྟར་
སྟོང་པ་རིག་པའི་སྙིང་པོ་ཅན་དབྱེར་མེད་ཐིག་ལེ་ཉག་གཅིག་ཏུ་ཤེས་པར་
བྱའོ། །དེ་ནས་འབྱུང་གཞི་མཚོན་པ་ནི། ཤེལ་ཉི་ཟེར་ལ་ཕྱུར་ལ་ནང་འོད་
གཉིས་ཕྱིར་འབྱུང་བས་གཞི་ལས་གཞི་སྣང་ཤར་བ་མཚོན་ལ། དེ་དུས་ཀྱི་རྒྱུ་
232



དབྱིངས་རིག་མཛོད། སྨད་ཆ།
བདག་ཉིད་གཅིག་པའི་མ་རིག་པ་རྒྱུའི་རྐྱེན། འོད་ལྔ་ཡུལ། དཀར་པོ་ཕྲ་ཕྲོ་
དེ་ཀུན་ཏུ་ཚོལ་བའི་ཡིད་མཚོན་པས། ཐོག་མའི་འགྱུར་བ་དེ་འོད་དང་ལྷན་
ཅིག་ཤར་བས་ལྷན་ཅིག་སྐྱེས་པའི་མ་རིག་པ་ཤེས་བྱའི་སྒྲིབ་པར་ཤར་རོ། །ཀུན་
ཏུ་བཟང་པོ་གཞི་ནས་འཕགས་པའི་རྟོགས་པའི་ཤེས་རབ་ཤར་ནས་སྐད་ཅིག་
གིས་བྱེ་བྲག་ཕྱེད། སྐད་ཅིག་གིས་རྫོགས་སངས་རྒྱས་ནས་སངས་རྒྱས་ཀུན་གྱི་
ཡང་མེས་ཆེན་པོར་སྔར་སངས་རྒྱས་པ་སྟེ། རྒྱུད་བུ་ཆུང་བཅུ་གཉིས་ལས།
སེམས་ནི་
་རང་བཞིན་འོད་གསལ་ལ།། རྟོགས་པའི་ཤེས་རབ་སྐྱེས་པ་ཡིས།།
རྟོགས་པའི་ཀུན་བཟང་ཡེ་སངས་རྒྱས། ཞེས་སོ། ཚུལ་འདིས་ནི། དང་པོའི་
སངས་རྒྱས་བྱུང་ཚུལ་དང་གྲོལ་ཚུལ་ངོ་སྤྲོད་པའོ། །གཞི་སྣང་དེ་ཁམས་གསུམ་
སེམས་ཅན་རྣམས་ཀྱིས་རང་སྣང་དུ་མ་ཤེས་ཏེ། ཡིད་ཀྱི་འཁོར་ལོ་རྣམ་པ་བཞིས་
འགྲུས་ཏེ། རིག་པའི་ཡེ་ཤེས་རྟོག་ཚོགས་ཀྱི་དྲ་བ་དང་། ལུས་ཀྱི་སྦུབས་སུ་
ཚུད་ནས་འཁོར་བར་འཁྲུལ་པ་སྟེ། སྔ་མ་ལས། སེམས་ནི་རང་བཞིན་འོད་
གསལ་ལ།། རྟོགས་པའི་ཤེས་རབ་མ་སྐྱེས་པས།། ཁམས་གསུམ་སེམས་ཅན་
འཁོར་བར་འཁྲུལ། ཞེས་སོ། །ད་ལྟ་གཞི་སྣང་ཤར་བའི་རིག་པ་སྐུ་དང་ཡེ་
ཤེས་ཀྱི་བདག་ཉིད་དུ་བཞུགས་ཀྱང་འཁྲུལ་པའི་ལུས་ཀྱི་རྒྱུར་གཏུམས་པས་
ཕྱིར་མི་གསལ་ལ་སྙིང་དབུས་སུ་གསལ་བ་བུམ་ནང་གི་མར་མེ་ལྟ་བུ་སྟེ། ལེའུ་
བརྒྱུད་པར། རང་གི་ཙིཏྟའི་དབུས་ན་བོན་སྐུའི་ངོ་བོ་སྟོང་པར་གསལ་ལ་འཚེར་
བར་བཞུགས་སོ། །ཡེ་ཤེས་གསལ་བར་བཞུགས་སོ། །ཁ་དོག་གསལ་བར་བཞུགས་
སོ། །འོད་ཟེར་དུ་མ་འཕྲོས་བར་བཞུགས་སོ། །སྐུ་གཡོ་བ་མེད་པར་བཞུགས་
སོ། །བདེ་གཤེགས་རིགས་ལྔ་ཡབ་ཡུམ་ཚོམ་བུ་ལྔ་ལྡན་དུ་ཡེ་ནས་ཕྱོགས་རིས་
མེད་པར་བཞུགས་སོ། །ཞེས་སོ། །དེའང་རྟགས་མིག་ནམ་མཁའ་དག་པ་ལ་
233



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཏད་པས་འོད་དང་ཐིག་ལེ་ལྷ་སྐུ་ལ་སོགས་པ་མངོན་དུ་འཆར་བ་སྟེ། སྔ་མ་
ལས། བཞུགས་ནི་ཙིཏྟའི་དབུས་ན་བཞུགས།། གསལ་བ་ནམ་མཁའི་ངང་དུ་
གསལ།། ཞེས་སོ། །དཔེས་མཚོན་པ་ནི་ཤེལ་ཉི་ཟེར་དང་འཕྲད་པ་ལྟ་བུའོ། །སྣང་
བ་དེ་དག་ཟད་སར་སྐྱོལ་བས་ཉི་མའི་རྐྱེན་དང་བྲལ་པའི་ཤེལ་འོད་ནང་དུ་
ལྡོག་པ་ལྟར། ཐོག་མའི་གཞི་ཀ་དག་ལ་བཙོན་ས་ཟིན་ནས་མི་འཁྲུལ་པར་གནས་
པ་ནི། ངོ་བོ་ལ་དབྱེར་མེད་དེ་ཀ་ལྟར་གྲོལ་བ་ཡིན་ཀྱང་། རིག་མ་རིག་གི་ཁྱད་
ཀྱིས་ཐམས་ཅད་རང་སྣང་ཡེ་ཤེས་སུ་ཤར་བ་སྟེ། ལེའུ་བཅུ་གཉིས་པ་ལ་
ཐམས་ཅད་རང་སྣང་དག་ཏུ་ཤེས་པ་ཡིན། གཞན་སྣང་ཡིན་སེམས་རྟོག་པ་
མེད་པ་ཡུལ་ན་མི་མེད་འདྲ། སེམས་ཉིད་སྐྱེ་མེད་འགག་མེད་རང་ས་ཟིན།
ཞེས་སོ། །དེའང་ཉི་མ་སྤྲིན་གྱིས་བསྒྲིབས་པ་དང་གྲོལ་བ་ལྟར། རང་ངོ་ཤེས་
ཤིང་སྒྲིབ་པ་ཐམས་ཅད་ལས་གྲོལ་བའི་རྟོགས་པ་མངོན་དུ་གྱུར་མ་གྱུར་གྱི་ཆ་
ནས་ཐོག་མའི་གཞི་དང་ཐ་མའི་གྲོལ་ས་གཉིས་ཁྱད་ཆེ་བས་ཤེས་པར་བྱའོ། །དེ་
བས་ན་ཐོག་མའི་སྤྱི་གཞི་རང་བྱུང་ངོ་བོ་ཉིད་སྐུའི་ངང་དུ་གྲོལ་བར་འདོད་ན་
རིག་པ་མེན་ཤེལ་ལྟ་བུ་ལ་རྟག་ཏུ་ལྟོས་ཤིག་ཅེས་བྱའོ། །རིག་པ་རྩལ་དབང་གི་
ཏནྟུ་ལས། འོ་རིགས་ཀྱི་བུ། ང་སྐུ་ཡོངས་སུ་མྱ་ངན་ལས་འདས་མ་འདས་རིན་
པོ་ཆེ་མན་ཤེལ་ལ་ལྟོས་ཤིག །ང་གསུང་ཡོངས་སུ་མྱ་ངན་ལས་འདས་མ་འདས་
ཟབ་མོ་སངས་རྒྱས་རྒྱུད་ལྔ་ལ་ལྟོས་ཤིག །ང་ཐུགས་ཡོངས་སུ་མྱ་ངན་ལས་འདས་མ་
འདས་སོ་སོས་སྙིང་གི་དཀྱིལ་རང་ལ་རྟོག་དཔྱོད་ཐོང་ཅིག །འོ་དེ་ལྟར་རིགས་ཀྱི་
བུ་རྣམས་ཉོན་ཅིག །སྡེ་སྣོད་ཐུགས་ཀྱི་མེ་ལོང་ཞེས་བྱ་བ་ནི་འདི་ཉིད་དོ། །ཞེས་སོ།
དོན་གཉིས་པ་དེའི་བྱེ་བྲག་ངེས་པས་སེམས་དང་ཡེ་ཤེས་ཀྱི་མཚན་དཔེ་རྒྱས་
པར་བཤད་པ་ལ་གཉིས་ཏེ། རྩ་བ་རིག་པ་ལས་འཁྲུལ་པ་ལྡོག་ཚུལ་སེམས་ཀྱི་
234



དབྱིངས་རིག་མཛོད། སྨད་ཆ།
ངོ་སྤྲོད་དང་། རིག་པ་རང་སྣང་དང་བཅས་པ་ཡེ་ཤེས་ཀྱི་ངོ་སྤྲོད་དོ། །དང་པོ་
ལ་ངོ་སྤྲོད་པ་གསུམ་དང་། སྐབས་དོན་དང་པོའི་འདོད་ལུགས་ལོག་པ་དགག་
པ་གཉིས་ལས། དང་པོ་ནི། སྐྱ་གུ་དང་སྨྱུ་གུ་དང་ཆོག་དྲུག་འབྲིང་པོ་སོར་
བཞག་ལ་སོགས་པའི་གདམས་ངག་འགའ་ཞིག་ལས། སྣང་བ་སེམས་སུ་ངོ་
སྤྲད་པ། སེམས་སྟོང་པར་ངོ་སྤྲད་པ། སྟོང་པ་འོད་གསལ་དུ་ངོ་སྤྲད་པའོ། །ཞེས་
གསུངས་པ་འདི་དག་ལས། དང་པོ་ནི། སྣང་ཡུལ་ཡུལ་རང་མཚན་པ་སེམས་
སུ་འདོད་པ་ཐུགས་རྗེ་སེམས་དཔའ་ལྟར་དུ་མ་ཡིན་ཀྱང་། སྣང་མི་སྣང་དུ་
སེམས་ཀྱིས་འཛིན་པས། ཡུལ་ལ་དང་པོ་འཇལ་བྱེད་ཀྱི་སེམས་ལ་སྣང་བ་ཡུལ་
གྱི་སེམས་དང་རྗེས་ལ་དེའི་ཁྱད་པར་སེམས་བྱུང་དུ་དཔྱོད་པ་ལ་འཛིན་པ་ཡུལ་
ཅན་གྱི་སེམས་སུ་ངེས་པར་བྱེད་པས། སེམས་ཤར་གྲོལ་རང་ཡན་གྱི་དམིགས་
ཤེས་ན་གཟུང་འཛིན་གྱི་རྩ་བ་ཆོད་པར་བྱེད་དེ། ཆོག་དྲུག་ལས། སྣང་བ་སེམས་
སུ་ངོ་སྤྲད་པས། སེམས་ཉིད་གཟུང་འཛིན་མཐའ་ལས་གྲོལ། ཞེས་སོ། །དེའང་
ཡུལ་ཀྱི་སེམས་དེ་རྟོག་མེད་དུ་སྐྱེ་ལ་ཡུལ་ཅན་རྟོག་བཅས་སུ་སྐྱེ་བའོ། །སྣང་བ་
གང་ལ་སྣང་ན་སེམས་ལ་སྣང་སྟེ། རབ་རིབ་ཀྱི་སྐྲ་ཤད་མིག་སྐྱོན་ཅན་གྱི་དབང་
པོ་མ་དག་པ་ལ་སྣང་བ་བཞིན་ནོ། །སེམས་ལ་སྣང་ཡང་སྣང་ཚུལ་ཕྱིར་གསལ་
བ་འདི་རྣམས་རང་གི་སེམས་སུ་མི་འདོད་དེ། །གཞི་མེད་ཀྱང་སྣང་ཚུལ་མ་
འགག་པ་དང་། དབྱིབས་ཁ་དོག་ལ་སོགས་པར་སྣང་བའི་ཕྱིར་རོ། །སེམས་
ལ་དེ་དག་མེད་པས་སེམས་མ་ཡིན་ནོ། །འདིར་སྣང་ཡུལ་གཟུགས་སོགས་ཕྱི་
ན་སྣང་བ་འདི་དག་མེད་པ་གསལ་སྣང་འཁྲུལ་པ་རྨི་ལམ་ལྟ་བུར་ངོ་སྤྲོད་
དོ། །གཉིས་པ་ནི། དེ་ལྟར་སེམས་དང་སེམས་བྱུང་ལྟར་ཤར་བའི་ངོ་བོ་ལ་
བརྟགས་པས་ཁ་དོག་དང་བྱད་དབྱིབས་ལ་སོགས་པ་གང་དུའང་མ་གྲུབ་པས་
235



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བརྗོད་གཞི་ལས་འདས་པའི་སྟོང་པ་ཉིད་ཀྱི་དོན་མཐོང་། སེམས་སུ་འཛིན་
པའི་བློའི་མཚན་མ་ཐམས་ཅད་ལས་གྲོལ་ཏེ་དབྱིངས་དང་པོའི་ཀ་དག་ལ་རང་
ངོ་ཕྲད་པའོ། །དེ་ལྟར་ཡང་སྔ་མ་ལས། སེམས་ཉིད་སྟོང་པར་ངོ་སྤྲད་པས།།
སེམས་སུ་འཛིན་པའི་མཚན་མ་གྲོལ།། ཞེས་སོ། །གསུམ་པ་ནི། གཟུང་འཛིན་
དབྱིངས་སུ་དག་པའི་སྟོང་པ་དེ་ཡང་སྟོང་ཆད་ཅང་མེད་པོ་མ་ཡིན་པར། དང་
ལ་ཡུལ་མེད་དུ་འོད་གསལ་བས་རྟག་ཆད་དང་བྱིང་རྒོད་ལ་སོགས་པའི་དྲི་མ་
དང་བྲལ་བ་སོ་སོ་རང་རིག་པའི་ཡེ་ཤེས་ཞེས་བྱ་སྟེ། གང་དུའང་བརྗོད་དུ་
མེད་པའི་མཐའ་བཞི་རང་གྲོལ་གྱི་དགོངས་པ་ལ་གནས་པའོ། །ཡང་སྔ་མ་ལས།
སྟོང་པ་འོད་གསལ་ངོ་སྤྲད་པས། བྱིང་རྒོད་གཉིས་ཀྱི་མཐའ་ལས་གྲོལ། ཞེས་
སོ། །འདི་ལྟ་ངོ་སྤྲོད་པས་སེམས་ཀྱི་ངོ་སྤྲོད་ཐུན་མོང་བ་ལས་ཁྱད་དུ་འཕགས་པ་
ཡིན་ཏེ། དྲན་པས་ཡབ་རྒྱུང་ཡར་མུ་ཁད་ལ་ངོ་སྤྲོད་འདི་གསུམ་བཏབས་པས།
སེམས་ཉིད་བོན་ཉིད་དང་མ་བུ་ཕྲད་ནས་གཡུང་དྲུང་གི་དོན་མཐོང་བའོ། །
གཉིས་པ་སྐབས་དོན་དང་པོའི་འདོད་ལུགས་ལོག་པ་དགག་པ་ནི། ཁ་ཅིག་
གིས་སྣང་བ་སེམས་སུ་ངོ་སྤྲད་པ་ཅེས་པ་ལ་སོགས་པ་འདི་ལ། ཐ་མལ་གྱི་
སྣང་བ་འདི་སེམས་སུ་ངོ་སྤྲོད་ནས་དེ་ཉིད་ངེས་དོན་ཡང་དག་ཏུ་བྱེད་པ་འདུག་
སྟེ། འདི་ལ་ལུང་རིགས་ཀྱི་གནོད་པ་བརྗོད་ན་མཐའ་ཡས་ཀྱང་རེ་ཞིག་ཚེ་ལང་
ཙམ་བཀོད་ན། འདི་ལྟ་སྣང་བ་སེམས་སུ་འདོད་པ་དེ། ད་ལྟར་གྱི་སྣང་བ་
འདི་ཁོ་ན་ལྟར་སེམས་སུ་འདོད་དམ། དེ་ལས་གཞན་ཞིག་སེམས་སུ་འདོད།
དང་པོ་ལྟར་ན་སེམས་སྣང་བ་ལ་ཕར་ཅིག་གམ། སྣང་བ་སེམས་ལ་ཚུར་
གཅིག །སེམས་སྣང་བ་ལ་ཕར་གཅིག་གོ་ཞེ་ན། སྣང་བ་བེམ་པོ་ཡིན་པ་བཞིན་
དུ་སེམས་ཀྱང་བེམ་པོ་ཐལ། ཡང་སྣང་བ་མེ་བདུན་ཆུ་གཅིག་གིས་འཇིག་པ་
236



དབྱིངས་རིག་མཛོད། སྨད་ཆ།
བཞིན་དུ་སེམས་ཀྱང་འཇིག་པར་ཐལ་ལོ། །ཅིའི་ཕྱིར་ན་སྣང་བ་ལ་སེམས་ཕར་
གཅིག་པའི་ཕྱིར་རོ། །འདོད་ཐོག་ན་མངོན་སུམ་གྱིས་གསལ་ལོ། །སྣང་བ་སེམས་
ལ་ཚུར་གཅིག་གོ་ཞེ་ན། འོ་ན་སེམས་རིག་བཅས་ཡིན་པ་བཞིན་དུ་སྣང་བའང་
རིག་བཅས་སུ་ཐལ། ཡང་ཕྱི་འབྱུང་བ་ལྔས་ཀྱང་བདེ་སྡུག་ལ་སོགས་པ་
སུ་མྱོང་བར་ཐལ་ལོ། །ཅིའི་ཕྱིར་ན་སྣང་བ་སེམས་ལ་ཚུར་གཅིག་པའི་ཕྱིར་
རོ། །འདོད་ཐོག་ན་མངོན་སུམ་གྱིས་གསལ་ལོ། །ལུང་གིས་གནོད་པ་ནི། སྙིང་
པོ་མཉམ་དབྱིངས་ཀྱི་རྒྱུད་ལས། རང་སེམས་ཡུལ་མིན་ཡུལ་ཉིད་སེམས་མ་
ཡིན།། གཉིས་མེད་མ་ཡིན་གཅིག་མིན་ཐ་དད་མིན། ཞེས་དང་། རིག་པ་ཐིག་
ལེའི་རྒྱུད་ལས། སྣང་བ་སེམས་མ་ཡིན་ཕྱིར་སྡུག་བསྔལ་མྱོང་བ་མེད།། སེམས་
ཉིད་སྣང་བ་མ་ཡིན་བེམ་པོའི་སྐྱོན་རྣམས་མེད།། དེ་གཉིས་གཅིག་མི་འདོད་
ཕྱིར་མུ་སྟེགས་གོལ་ས་བཅད།། ཅེས་དང་། ནམ་མཁའ་ཡེ་སྲིད་ཀྱི་རྒྱུད་ལས།
སྣང་བ་རང་སེམས་ཡིན་པ་ན།། ཤེས་རིག་ཅན་དུ་ཅིས་མི་འགྱུར།། རང་སེམས་
སྣང་བ་ཡིན་པ་ན། བེམ་པོ་དངོས་སུ་ཅིས་མི་འགྱུར།། ཞེས་སོ། །སྣང་བ་འདི་
ལས་གཞན་ཞིག་སེམས་སུ་འདོད་ན། དེ་ལས་གཞན་པ་སྟོང་པ་ལས་འགྲོ་ས་
མེད་པས། སྟོང་པ་ལ་སེམས་སུ་ཡིན་རྒྱུ་མེད་དེ། དཔེར་ན་རི་བོང་རྭ་ཡེ་ནས་
མེད་པ་དེ་ལ་ཁ་དོག་དང་དབྱིབས་ཚད་ཀྱི་རྒྱུ་མེད་པ་བཞིན་ནོ། །སྣང་བ་མེད་
པ་འདི་ཁོ་ན་སེམས་ཡིན་ཞེ་ན། འོ་ན་སེམས་གཏན་མེད་དུ་ཐལ། ཡང་ན་
ཆད་པར་ཐལ་ལོ། །ཅིའི་ཕྱིར་ན་མེད་པ་རང་སེམས་ཡིན་པའི་ཕྱིར་རོ། །དེས་
ན་རང་བཞིན་དུ་སྣང་བ་སེམས། སེམས་སྟོང་པར། སྟོང་པ་རིག་པ་ངོ་སྤྲོད་
པ་འདི་དག་ཕྱི་ཡུལ་ལ་དོན་གཞན་དུ་བདེན་པར་འཛིན་པ་རྣམས་དྲང་བའི་
ཕྱིར་རེ་ཞིག་གཞན་དོན་དུ་དགོངས་པ་སྟེ། ཆོག་དྲུག་ལས། བུ་ལ་གདམས་པ་
237



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བཏབས་པ་ཡང་།། གཞན་དོན་གསུམ་གྱི་ངོ་སྤྲོད་དོ། །ཞེས་སོ། །སྒྲ་ཅི་བཞིན་
པ་ཁས་ལེན་ན་དེ་གསུམ་ཕན་ཚུན་འཆོལ་བས། རིག་པ་འཁྲུལ་པ་དང་། སྣང་
བ་མིག་ལ་སོགས་པས་མི་མཐོང་བ་དང་། སེམས་མི་འཁྲུལ་པར་ཐལ་བ་སྟེ།
དེ་གསུམ་ངོ་བོ་རྫས་གཅིག་ཡིན་པས་ཕྱིར་རོ། །ཡང་ཁ་ཅིག་གིས་སྣོད་བཅུད་
ཐམས་ཅད་བོན་སྐུར་འདོད་པ་ལ། ནམ་མཁའ་ཡེ་སྲིད་ཆེན་པོའི་རྒྱུད་ལས།
བོན་སྐུ་སྣོད་བཅུད་ཡིན་པ་ལ། སྐྱེ་འཇིག་ཅན་དུ་ཅིས་མི་འགྱུར།། སྣོད་བཅུད་
བོན་སྐུ་ཡིན་པ་ལ།། སྐྱེ་འགག་ཅན་དུ་ཅིས་མི་འགྱུར།། ཞེས་པ་ལ་སོགས་པའི་
ལུང་རིགས་
རེགས་ཀྱི་གནོད་བྱེད་གཞན་ཡང་མང་དུ་ཡོད་དེ་རེ་ཞིག་དེ་ཙམ་མོ།།
དེས་ན་སྣང་བ་ལ་སྤང་སྡུད་ཞེན་གསུམ་གང་ཡང་མི་བྱེད་ན་སྣང་བ་རང་གི་ངོ་
བོས་གྲོལ་བས་བོན་ཉིད་ཀྱི་དབྱིངས་ཡིན་ཏེ། སྙིང་པོ་མཉམ་དབྱིངས་ཀྱི་རྒྱུད་
ལས། མི་བསྡུ་མི་སྤང་ཞེན་མིན་རང་སར་གྲོལ། དེ་ཕྱིར་སྣང་བ་མ་བཅོས་བོན་གྱི་
དབྱིངས།། ཞེས་སོ། །སྣང་བ་དགག་སྒྲུབ་བྱས་པའི་ལྟུང་བ་ནི། མུ་མེད་བརྡལ་
པའི་རྒྱུད་ལས། སྣང་བ་ཡོད་པར་མཐོང་བ་ནི། རྟག་འཛིན་དངོས་པོར་ལྟ་
བས་གོལ།། སྣང་བ་མེད་པར་མཐོང་བ་ནི།། ཕྱལ་ཞིང་ཆད་པར་ལྟ་བས་གོལ།།
ཞེས་སོ། །སྣང་བ་ལ་རྟོག་དཔྱོད་མི་བྱེད་པར་རང་སོར་བཞག་པས་ཆོག་སྟེ།
དེ་ཉིད་ལས། དེས་ན་སྣང་བར་དཔྱད་མི་བྱ། ། སྣང་བའི་རྒྱུ་ལ་གང་དཔྱད་པ། །
ཉོན་མོངས་འཁྲུལ་པས་གཏན་དུ་འཆིང་། ། ཞེས་དང་། སེང་གེ་སྒྲ་བསྒྲགས་
ལས། སྣང་བའི་རྒྱུ་ལ་དཔྱད་པས་ཕུང་།། སྣང་བ་མེད་པར་ཡེ་གསལ་ལ།། ཀུན་
བཟང་དཔྱད་པ་མི་མཛད་དོ། །ཞེས་དང་། སྣང་དང་མི་སྣང་དཔྱད་ལས་འདས་
པར་བཞག །ཅེས་སོ། །
དོན་གཉིས་པ་རང་སྣང་ཡེ་ཤེས་ཀྱི་ངོ་སྤྲོད་ལ་གཉིས་ཏེ། ངོ་སྤྲོད་དངོས་དང་།
238



དབྱིངས་རིག་མཛོད། སྨད་ཆ།
ལུང་ནང་འགལ་སྤང་བའོ། །དང་པོ་ལ་གསུམ་སྟེ། བློ་སྤྲོས་པ་ཆེ་བ་རྣམས་ལ་
ངོ་སྤྲོད་ཉི་ཤུ་རྩ་གཅིག་བསྟན་པ། སྤྲོས་པ་འབྲིང་རྣམས་ལ་སྐུ་གསུམ་ངོ་སྤྲད་
ཅིང་དམར་ཐག་བཅད་པ། སྤྲོས་པ་ཆུང་བ་རྣམས་ལ་དཔེ་དོན་རྟགས་གསུམ་
ངོ་སྤྲད་པའོ། །དང་པོ་ནི། རིག་པ་རྩལ་དབང་གི་ཏནྡྲ་ལས། དཔེས་དོན་མཚོན་
ལ་ངོ་སྤྲོད་རྒྱས་པ་བསྟན་སྟེ། དེ་ཡང་སྙིང་ཐིག་འདིར་ངོ་སྤྲོད་ཉི་ཤུ་རྩ་གཅིག་
གདབ་པའོ། །ཞེས་གང་ཟག་གི་བློ་རིམ་བཞིན་ངོ་སྤྲོད་ཉི་ཤུ་རྩ་གཅིག་ཡོད་དེ།
གདམས་ཡུལ་དབང་པོ་རབ་འབྲིང་ཐ་གསུམ་ལ་རེ་རེ་བཞིན་ཐ་མ་འབྲིང་རབ་
ཕུལ་མཆོག་རྩེ་མོ་མཐར་ཕྱིན་ཏེ། བདུན་བདུན་ཉི་ཤུ་རྩ་གཅིག་ལ་གདམས་པ་
ངོ་སྤྲོད་ཀྱང་འོད་དང་ཡེ་ཤེས་དང་རིག་པ་གསུམ་ལ་བདུན་ཚན་རེ་རེ་བྱུང་
བས་ཉི་ཤུ་རྩ་གཅིག་ལས། འོད་ཀྱི་བདུན་ལས། དཔེའི་འོད་ལྔ་ནི་མན་ཤེལ་
གྱིའོ། །དོན་གྱི་འོད་ལྔ་སྙིང་དབུས་སུ་དེ་བཞིན་དུ་གནས་སོ། །རྟགས་ཀྱི་འོད་
ལྔ་མིག་མནན་པས་འཆར་རོ། །སྣང་བ་རང་ལུགས་ཀྱི་འོད་ནི་རྩ་འཚིར་བ་
ལས་འཆར་བའོ། །བོན་སྐུ་ནི་ནམ་མཁའ་དང་པས་ངོ་སྤྲད་དོ། །རྫོགས་སྐུ་
ནམ་མཁའ་ལ་ཟླ་བ་ཤར་བས་སྤྲོད་དོ། །སྤྲུལ་སྐུ་མཁའ་ཟླ་ཆུ་སྣོད་དུ་ཤར་བས་
སྤྲད་དོ། །སྐུའི་ངོ་སྤྲོད་འདི་དག་གིས་ཡས་སྤྲུལ་པ་དང་སྤྲུལ་གཞི་ལ་མཚོན་
པའོ། །རང་བཞིན་དུ་བོན་སྐུ་ནི་འཕྲུལ་གྱི་མེ་ལོང་གིས་མཚོན་པའོ། །རྫོགས་
སྐུ་ནི་འཇའ་ཚོན་གྱི་སྐུ་མེ་ལོང་དུ་བསྟན་ལ་སྤྲོད་དོ། །སྤྲུལ་སྐུ་འཇའ་སྣ་ཚོགས་
ཀྱིས་སྤྲོད་དོ། །དེ་ནི་འོད་དང་སྐུའི་ངོ་སྤྲོད་བདུན་ནོ། །ཡེ་ཤེས་ཀྱི་བདུན་ལས།
ནམ་མཁས་སྟོང་པ་ཉིད་ཀྱི་ཡེ་ཤེས་ངོ་སྤྲོད་དོ། །ཉི་འོད་ཀྱིས་མེ་ལོང་ལྟ་བུའི་ཡེ་
ཤེས་ངོ་སྤྲོད་དོ། །རྒྱ་མཚོ་གདལ་པས་མཉམ་པ་ཉིད་ཀྱི་ཡེ་ཤེས་སྤྲོད་དོ། །རྒྱ་
མཚོ་ལ་གཟའ་སྐར་བཀྲ་བས་སོ་སོར་རྟོགས་པའི་ཡེ་ཤེས་མཚོན་ནོ། །སྐྱེས་བུས་
239



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱ་བ་གྲུབ་པའི་ཡེ་ཤེས་མཚོན་ནོ། །མི་གནས་པའི་ཡེ་ཤེས་ནི་ནམ་མཁའི་འཇའ་
ཚོན་གྱིས་ངོས་གཟུང་བའོ། །ཡོངས་སུ་རྫོགས་པའི་ཡེ་ཤེས་འབྱུང་བ་དག་པའི་
ནམ་མཁས་གཟུང་བའོ། །བདུན་པོ་དེ་ནི་ཡེ་ཤེས་ཀྱི་ངོ་སྤྲོད་དོ། །རིག་པའི་
བདུན་ལས། རིག་པ་གཞོན་ནུ་བུམ་པའི་སྐུ་ནི་བུམ་པའི་སྐུས་བསྟན་ནོ། །ཡང་
ན་མེན་ཤེལ་གྲིབ་མའི་ནང་ནས་བསྟན་པས་ཤེས་པར་བྱའོ། །རིག་པ་གདངས་
དང་བཅས་ནས་ཕྱིར་ཤར་བའི་དཔེ་ནི་མེན་ཤེལ་གྱི་འོད་གཉིས་ཕྱིར་ཤར་བས་
ཤེས་པར་བྱའོ། །འོད་གཉིས་ནི་ཁ་དོག་ལྔ་པ་དང་དཀར་པོ་ཕྲ་ཕྲོ་བ་དེའོ། །དཀར་
པོ་དེས་རིག་པར་མཚོན་ནོ། །རྒྱ་མཚོ་དྭངས་པས་གཞི་གནས་ཀྱི་རིག་པ་ཤེས་
པར་བྱའོ། །ཉི་ཟླས་རིག་པ་ཀུན་ཏུ་གསལ་བ་ངོས་གཟུང་བའོ། །ས་གཞི་དང་
ཉི་འོད་ཀྱིས་གཉིས་སུ་མེད་པའི་རིག་པ་ངོས་གཟུང་བའོ། །ཉི་ཟླ་སྤྲིན་གྱིས་
བསྒྲིབས་པའི་དཔེས་རིག་པ་དྲི་མ་དང་བཅས་པ་ཤེས་པར་བྱའོ། །རིག་པ་ཅིར་
ཡང་མི་གནས་པ་མིག་བར་སྣང་ལ་བལྟས་པས་ཤེས་པར་བྱའོ། །དེ་ལྟར་བདུན་
ནི་རིག་པའི་ངོ་སྤྲོད་དོ །དེའང་དབང་པོ་རབ་བདུན་ལ་རིག་པ་ངོ་སྤྲོད་དོ །འབྲིང་
བདུན་ལ་ཡེ་ཤེས་ངོ་སྤྲོད་དོ། །ཐ་མ་བདུན་ལ་འོད་དང་སྐུ་ངོ་སྤྲོད་དོ། །དེ་དག་
ནི་བློ་སྤྲོས་པ་ཆེ་བ་རྣམས་ལ་ངོ་སྤྲོད་དོ། །གཞན་ཡང་གསང་བ་འདུས་པས་རྗེ་
ཚེ་དབང་ལ་གདམས་པའི་བོན་སྐུ་སྤྲོས་བྲལ་གྱི་ངོ་སྤྲོད་ཉི་ཤུ་རྩ་གཅིག་ཡོད་པ་
སོགས་ཀྱང་འདིར་སྤྲོས་པས་ཆོག་གོ །
གཉིས་པ་ནི། སྒྲོན་མ་ལས། སྐུ་གསུམ་དམར་ཐག་གཅོད་པའི་གནད།།
ཅེས་སྐུ་གསུམ་ངོ་སྤྲད་པ་དང་། དམར་ཐག་གཅོད་པ་གཉིས་ལས། དང་པོ་
ནི། དེ་ཉིད་ལས། རིགས་ཀྱི་བུ་གཞི་ཁྱབ་བདལ་ཆེན་པོ་ཕྱོགས་རིས་མེད་པ་
ནི། བོན་ཉིད་ཀྱི་དབྱིངས་ཡིན་ལ། གནས་དེ་ན་རང་རིག་ཀ་དག་ཆེན་པོ་བཞུགས་
240



དབྱིངས་རིག་མཛོད། སྨད་ཆ།
པ་ནི། བོན་གྱི་སྐུ་རང་ཤར་ཡིན་པས། བོན་སྐུའི་ཞིང་ཁམས་རང་ལ་གནས་ཏེ།
དུས་གསུམ་གཏན་དུ་འགྲོགས་ཀྱང་ཞལ་མ་འཚོ་བའོ། །རིགས་ཀྱི་བུ་གནས་མཆོང་
གུར་སྨུག་པོ་ཤེལ་གྱི་ཁ་བད་ཅན་སྣང་གསལ་འོད་ཀྱི་གཞལ་ཡས་ནི། འོག་མིན་
འདའ་བ་མེད་པའི་ཞིང་ཁམས་ཡིན་ལ། གནས་དེ་ན་རང་རིག་པའི་ཡེ་ཤེས་ལ་
སྒྲ་འོད་ཟེར་གསུམ་ལྷུན་གྱིས་གྲུབ་སྟེ། འཁོར་འདས་ཐམས་ཅད་རང་ལ་རྫོགས་
པ་འདི་ནི། རྫོགས་སྐུ་རང་ཤར་ཡིན་པས་རྫོགས་སྐུའི་ཞིང་ཁམས་རང་ལ་གནས་
ཏེ། མ་རྟོགས་འཁྲུལ་པའི་ཞིང་ཁམས་སུ་ཤར་བའོ། །རིགས་ཀྱི་བུ་གནས་རྩ་
གསུམ་འཁོར་ལོ་དྲུག་སྡོང་པོ་དང་ཡལ་ག་ཡན་ལག་དང་ཉིང་ལག་རྫོགས་པ་འདི་
ནི། ཡི་གེ་འཁོར་ལོ་རྫོགས་པའི་ཞིང་ཁམས་ཡིན་ལ། གནས་དེ་ན་རིག་པའི་ཡེ་ཤེས་
ལ་རྩལ་ཚོགས་དྲུག་ཡུལ་དྲུག་ཏུ་ཤར་ནས། ལུས་ངག་ཡིད་གསུམ་གྱི་བྱ་བ་སྣ་ཚོགས་
བྱེད་པ་འདི་ནི། སྤྲུལ་སྐུ་རང་ཤར་ཡིན་པས། སྤྲུལ་སྐུའི་ཞིང་ཁམས་རང་ལ་གནས་
ཏེ་མ་རྟོགས་རིགས་དྲུག་གི་སྣང་བ་ཤར་བའོ། །ཞེས་སོ། །
གཉིས་པ་དམར་ཐག་གཅོད་པ་ལ་གཉིས་ཏེ། ངོ་བོ་ཉིད་ཀྱི་རིག་པ་ངོ་སྤྲད་
ལ་བོན་སྐུ་དམར་ཐག་གཅད་པ་དང་། ལྷག་མཐོང་གི་རིག་པ་ངོ་སྤྲད་ལ་གཟུགས་
སྐུ་དམར་ཐག་གཅད་པའོ། །དང་པོ་ལ་ངོ་སྤྲད་པ་དང་། དམར་ཐག་གཅད་
པ་གཉིས་ལས། །དང་པོ་ནི། སྒྲོན་མ་གསུམ་གྱིས་ངོ་སྤྲད་དེ། གནས་པ་གཞིའི་
སྒྲོན་མས་གཞི་ངོས་གཟུང༌། མཚོན་བྱེད་དཔེའི་སྒྲོན་མས་དཔེ་དོན་མཚོན།
ཡེ་ཤེས་རྟགས་ཀྱི་སྒྲོན་མས་རྟགས་ཐོག་ཏུ་ངོ་སྤྲད་པའོ། །དང་པོ་ནི། ཤེས་པ་
ཡུལ་ལ་མ་བཅད། ཡུལ་གྱིས་ཤེས་པ་ལ་མ་གོས་པར་ཤེས་རིག་རང་སོར་བཞག་
པས་སྟོང་གསལ་སྒྲིབ་གཡོགས་དང་བྲལ་བ་དེ་ནི་གཞི་དང་རིག་པ་གཉིས་སུ་
མེད་པའི་ཡེ་ཤེས་སོ། །གཉིས་པ་ནི། དེ་ལ་དཔེས་མཚོན་པ་ནི། སྒྲོན་མ་ལས།
24༔



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མར་མེས་ཡེ་ཤེས་རང་གསལ་དུ་མཚོན།། པདྨོས་དྲི་མེད་ཀ་དག་ཏུ་མཚོན།། ཉི་
མས་འོད་གསལ་ལྷུན་གྲུབ་ཏུ་མཚོན། མེ་ལོང་གིས་སྒྲིབ་མེད་རང་ཤར་དུ་མཚོན།
ཤེལ་སྒོང་གིས་ཡེ་ཤེས་
གིས་ཡེ་ཤེས་ཟང་ཐལ་དུ་མཚོན།། ནམ་མཁས་ཡེ་ཤེས་སྤྱི་བླུགས་སུ་
མཚོན་པའོ། །ཞེས་སོ། །གསུམ་པ་ནི། མར་མེ་མུན་པའི་སྨག་སྒྲིབ་དང་བྲལ་
བ་བཞིན་དུ། རིག་པའི་ཡེ་ཤེས་ཀྱང་མ་རིག་གི་སྨག་སྒྲིབ་དང་བྲལ་བ་རང་
གསལ་དུ་ས་ལེར་གསལ་བའོ། །པདྨོ་འདམ་ནས་སྐྱེས་ཀྱང་འདམ་གྱི་དྲི་མས་
མ་གོས་པ་བཞིན་དུ། རིག་པའི་ཡེ་ཤེས་ཀྱང་དྲི་མ་གང་གིས་ཀྱང་མ་གོས་པ་ཀ་
དག་ཏུ་རྗེན་ནེར་གནས་པའོ། །ཉི་མ་གང་གིས་ཀྱང་མ་བྱས་པ་གདོད་ནས་
འོད་གསལ་ཆེན་པོ་ལྷུན་གྲུབ་ཏུ་ཡོད་པ་བཞིན་དུ། རིག་པའི་ཡེ་ཤེས་ཀྱང་སྒྲོན་
མའི་སྒོ་ལ་གང་གིས་ཀྱང་མ་བྱས་པ་གདོད་ནས་འོད་གསལ་ཆེན་པོ་ལྷུན་གྲུབ་
ཏུ་ལྷག་གེར་ཤར་བའོ། །མེ་ལོང་དྭངས་པའི་ནང་དུ་གཟུགས་བརྙན་གང་ཡང་
སྒྲིབ་མེད་དུ་ཤར་བ་ལྟར་དུ། རང་རིག་པའི་ཡེ་ཤེས་ཀྱང་རང་ཤར་དུ་གསལ་
བ་ལ་ཕྱི་རོལ་གྱི་ཡུལ་སྣང་ཐམས་ཅད་སྒྲིབ་མེད་དུ་ཝ་ལེར་ཤར་བའོ། །ཤེལ་
སྒོང་དག་པ་ཕྱི་ནང་མ་བསྒྲིབས་པ་ཟང་ཐལ་དུ་གནས་པ་ལྟར་དུ། རང་རིག་
པའི་ཡེ་ཤེས་ཀྱང་ཕྱི་ནང་མེད་པར་ཟང་ཐལ་དུ་སངས་ངེར་གནས་པའོ། །ནམ་
མཁའ་ཕྱེ་བ་མེད་པ་སྤྱི་བླུགས་སུ་ཁྱབ་པ་ལྟར། རང་རིག་པའི་ཡེ་ཤེས་ཀྱང་
གང་ལའང་མ་ཁྱབ་པ་མེད་པ་ཡེ་ཤེས་སྤྱི་བླུགས་སུ་གནས་པའོ། །གཉིས་པ་
དེའི་དོན་ལ་དམར་ཐག་གཅད་པ་ནི། སྒྲོན་མ་ལས། རྣམ་རྟོག་གཡང་ལུགས་
མ་བཀོན་ཡེ་ཤེས་གཅེར་བུར་ཞོག །ཞེ་འདོད་བློ་ཡིས་མ་བསླད་རིག་པ་རྗེན་
པར་ཞོག །སེམས་ལ་བཅོས་བསླད་མ་བྱེད་མ་བཅོས་སོ་མར་ཞོག །དྲན་རྟོག་
རྗེས་མེད་ཡིན་གྱིས་རྗེས་འཛིན་མེད་པར་ཞོག །སེམས་ལ་གྱ་གྱུ་མ་མང་མཉམ་
242



དབྱིངས་རིག་མཛོད། སྨད་ཆ།
པ་ཆེན་པོར་ཞོག །རིག་པའི་རྒྱུན་ཐག་མ་བཅད་གཉུག་མའི་ངང་ཐག་བསྲིང་།།
ཕྱི་ནང་སྣོད་བཅུད་འཁོར་དང་མྱང་འདས་བོན།། ཐམས་ཅད་རྫུན་ཡིན་རྫུན་
ཕུགས་སེམས་ལ་ཐུག །བྱང་ཆུབ་སེམས་ལ་མ་ལུས་དམར་ཐག་ཆོད།། འཁྲུལ་
པས་མི་བསླུ་ད་ལྟ་མངོན་སངས་རྒྱ།། ཞེས་སོ། །གཉིས་པ་ནི། ཉིན་སྣང་དང༌
མཚན་སྣང་གི་ཉམས་ལེན་གནད་དུ་བསྣུན་པས་འོད་གསལ་གྱི་སྣང་བ་མངོན་
སུམ་དུ་འཆར་བ་ན་ངོ་སྤྲོད་ཅིང་། དེའང་སྣང་བ་བཞིའམ་ལྔ་ཚད་དུ་ཕྱིན་
ནས་གཟུགས་སྐུའི་དམར་ཐག་ཆོད་པའོ། །དེ་དག་བློ་སྤྲོས་པ་འབྲིང་བ་ལ་བསྟན་
པའོ། །གསུམ་པ་ལ། ངོ་བོ་ཉིད་ཀྱི་རིག་པ་དཔེ་དོན་རྟགས་གསུམ་གྱིས་ངོ་
སྤྲད་པ་ནི། དཔེའི་ངོ་སྤྲོད་ནི་ནམ་མཁའ་སྟོང་པའོ། །དོན་གྱི་ངོ་སྤྲོད་ནི་བོན་
ཉིད་སྟོང་པའོ། །རྟགས་ཀྱི་ངོ་སྤྲོད་ནི་སེམས་ཉིད་སྟོང་པའོ། །དེ་གསུམ་གཉིས་
མེད་མཉམ་པ་ཉིད་དུ་རྟོགས་པ་ནི་ངོ་བོ་ཉིད་ཀྱི་རིག་པའི་ངོ་སྤྲོད་དོ། །ལྷག་
མཐོང་གི་རིག་པ་དཔེ་དོན་རྟགས་གསུམ་གྱིས་ངོ་སྤྲད་པ་ནི། དཔེ་ནི་མེན་ཤེལ་
གྱི་འོད་ལྔ་ཕྱིར་གསལ་བའོ། །དོན་དེ་བཞིན་དུ་སྙིང་དབུས་སུ་གསལ་བའོ། །རྟགས་
སྒྲོན་མ་ཨར་ལ་གཏད་ལ་སྤྲད་པའོ། །དེ་ནི་ལྷག་མཐོང་གི་རིག་པའི་ངོ་སྤྲོད་
དོ། །གབ་པ་ལས། དཔེ་དོན་རྟགས་དང་གསུམ་དུ་མཉམ་པ་འདི། སྐལ་ལྡན་
སེམས་ལ་གཉིས་མེད་གཅིག་ཏུ་བསྒོམ།། ཞེས་སོ། །ཤིན་ཏུ་སྤྲོས་པ་དང་བྲལ་
བ་རྣམས་ལ་མངོན་སུམ་ཉག་གཅིག་གི་སྣང་བས་ངོ་འཕྲོད་པའོ།།
གཉིས་པ་ལུང་ནང་འགལ་སྤང་བ་ནི། མུ་མེད་བརྡལ་པའི་རྒྱུད་ལས། དངོས་
མེད་གསལ་བའི་ཡེ་ཤེས་ཉིད།། ཉིད་ལ་བརྟགས་པས་མཚན་མ་མེད།། བསམ་
དང་བརྗོད་དང་དཔེ་དང་བྲལ།། ཞེས་དང་། གསེར་གྱི་རུས་སྦལ་ལས། ཚད་
མས་མི་ཤིག་དཔེས་ཀྱང་མཚོན་དུ་མེད།། བདེན་པ་གཉིས་མེད་ཚིག་མེད་ཡི་གེ་
243



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མེད།། བསྒྲུབ་མེད་བཙལ་མེད་སྨོན་དུ་ཙམ་ཡང་མེད།། ལུང་ལ་མི་ལྟོས་ཐེག་པ་
མི་རྩོལ་བ། ཡེ་ཁྱབ་ཡེ་གནས་ཡེ་སངས་
ངས་རྒྱས་པ་ཉིད།། ཅེས་པ་ལ་སོགས་པ་
དང་། འདིར་དཔེའི་ངོ་སྤྲོད་འགལ་ལོ་སྙམ་ན། ལུང་འདི་ལྟ་བུ་རྣམས་ངོ་བོ་
ཉིད་ཀྱི་རིག་པ་ཀ་དག་ཆེན་པོའི་བཞུགས་ལུགས་ལ་མཚོན་དུ་མེད་པ་བསྟན་
པ་ཡིན་གྱིས། དཔེ་ལ་སོགས་པས་དོན་ལ་མཚོན་དུ་མི་རུང་བ་གསུངས་པ་མ་
ཡིན་ནོ། །འོ་ན་དཔེ་ལ་སོགས་པས་དོན་ཅི་ལྟ་བ་བཞིན་དུ་མཚོན་ནུས་སམ།
ཞེ་ན། ངོ་བོ་ཉིད་དཔེ་ལ་སོགས་པ་ལས་འདས་པའི་ཕྱིར་དཔེས་དོན་ཅི་ལྟ་བ་
བཞིན་དུ་མཚོན་མི་ནུས་ནའང་། དོན་མ་རྟོགས་པ་ལ་རྟོགས་པར་བྱེད་པའི་
གྲོགས་སུ་འགྲོ་བ་སྟེ། བྱི་སྦ་ལ་ཟླ་བ་མཛུབ་མོས་མཚོན་ནས་བསྟན་པའི་ཚེ་
མཛུབ་མོས་ཟླ་བ་ལ་རེག་མི་སྲིད་ཀྱང་ཟླ་བ་མ་མཐོང་བ་མཐོང་བར་བྱེད་པའི་
རྐྱེན་དུ་འགྱུར་བ་ལྟར་ལ། དེར་མ་ཟད་གཞི་ལས་གཞི་སྣང་མཆེད་པ་དང་ཐིམ་
ཚུལ་དང་དེའི་གནས་སྐབས་ཀྱི་སྣང་བ་རྣམས་ལ་མེན་ཤེལ་ལ་སོགས་པའི་དཔེས་
མཚོན་དུ་ཡོད་པས་འགལ་བ་ཅུང་ཟད་ཀྱང་མེད་པ་ཉིད་དོ། །དེ་ལྟར་ངོ་སྤྲོད་
པ་ཐམས་ཅད་ལ་ཕྱི་ནང་གཉིས་སུ་ཚང་དགོས་ལ། དེ་མ་ཚང་པ་ལ། འོད་
གསལ་སེམས་ཀྱི་མེ་ལོང་ལས། ཕྱིའི་ངོ་སྤྲོད་རྐྱང་པས་ཆོག་པར་འདོད་པའང་
ཡོད་དེ། དེ་ནི་རི་བོ་གསེར་དུ་བསྒོམས་པ་དང་འདྲའོ། །ནང་གི་ངོ་སྤྲོད་གཅིག་
བུས་ཆོག་པར་འདོད་པའང་ཡོད་དེ དེ་ནི་དགྲ་ཟིན་ངོ་མ་ཤེས་པ་དང་འདྲའོ། །ཕྱི་
ནང་གཉིས་ཀ་འཛོམས་ན་སྣོད་བཅུད་འཛོམས་པ་དང་འདྲའོ། །ཞེས་སོ། །ཕྱི་
ནང་གཉིས་ཀྱི་ངོ་སྤྲོད་གང་ཞེ་ན། ཡང་དེ་ཉིད་ལས། གོང་ནས་འབྱུང་བ་བཞིན།
མན་ཤེལ་དང་ཆུ་ཤེལ་ལ་སྤྲད་དེ་ཕྱི་དཔེའི་ངོ་སྤྲོད་དོ། །ནང་མུན་སྣང་ནང་དུ་
སྤྲད་དེ། འོད་གང་ཤར་བ་ལ་ངོ་སྤྲོད་དོ། །ཞེས་སོ། །ཕྱི་ནང་གཉིས་འཛོམས་
244



དབྱིངས་རིག་མཛོད། སྨད་ཆ།
པ་ལས་ངེས་ཤེས་རྙེད་པ་དང་ཉམས་མྱོང་དང་བཅས་པ་ནི་གསང་བ་སྟེ་ངོ་
འཕྲོད་པ་ཞེས་བྱའོ། །ཡང་སྔ་མ་ལས། ཕྱི་ངོ་སྤྲོད་རེ་དང་། ནང་སྣང་མུན་
གཉིས་ཀྱི་འཆར་ཚུལ་རེ་སྤྲད་ནས་འཕྲོད་དགོས། དེ་གཉིས་འཕྲོད་ནས་ཉིན་
མོ་དང་མཚན་མོའི་རྣལ་འབྱོར་བྱེད་ན། བླ་མ་ངོ་སྤྲོད་མཁས་པ་བྱ་བ་ཡིན་ནོ་
ཞེས་སོ། །ངོ་འཕྲོད་ནས་ཉམས་སུ་ལེན་པ་གལ་ཆེ་སྟེ། འོད་གསལ་སེམས་ཀྱི་
མེ་ལོང་ནས། ངོ་ཤེས་ནས་ཉམས་སུ་མ་བླང་ན་གསེར་རྡོ་ལ་བཞུ་བརྡུལ་མ་
བྱས་པ་དང་འདྲའོ། །དེས་ན་ལམ་པའི་རྣལ་འབྱོར་རྣམས་ཀྱིས། ཉིན་མཚན་
གྱི་རྣལ་འབྱོར་ལ་གོམས་འདྲིས་ཐོབ་དགོས། དེ་མ་ཐོབ་ནས་རང་སྣང་ཡིན་
ཟེར་བས་མི་ཕན་ནོ། །ཞེས་སོ། །གོམས་འདྲིས་བྱས་ཤིང་ཉམས་སུ་བླངས་བ་
ཡིན་ན་ཐར་པ་འཐོབ་པ་ཅི་སྨོས་ཀྱི། རྫོགས་པ་ཆེན་པོའི་དོན་ལ་མོས་པ་ཙམ་
གྱིས་ཀྱང་དེ་ཉིད་འཇིག་རྟེན་གསུམ་ལས་འཕགས་པ་སྟེ། གསེར་གྱི་རུས་སྦལ་
ལས། འདི་ལ་མོས་པའི་གང་ཟག་རྣམས།། ཤིན་ཏུ་གཤེན་རབ་ས་ལ་གནས།།
འདི་ལ་གང་གནས་གྱིས་དང་ཝ་ལ་སོགས།། དེ་ཡང་གཤེན་རབ་ཉིད་དོ་ཀུན་
ལས་འཕགས།། འདི་ལ་གང་མོས་རིགས་དྲུག་སེམས་ཅན་གང་།། འབྲས་བུ་
བླ་མེད་བྱང་ཆུབ་ཆེན་པོ་འཐོབ།། ཅེས་དང་། འདི་དོན་ལྡན་པ་བརྒྱ་ནང་ན།།
གཅིག་མེད་བརྒྱ་ལས་སྲིད་པ་ན།། བདེ་གཤེགས་སྲས་ཀྱི་ཐུ་བོ་ཡིན།། ཞེས་
།བསྟན་པ་འདི་ལ་ཞུགས་ཙམ་གྱིས་ཐ་
ས་ཐར་པ་འཐོབ་པ་སངས་རྒྱས་ཀྱི་སྨོན་
ལམ་གྱིས་བྱེད་པ་ཡིན་ཏེ། བླ་མེད་གོ་འཕང་སྒྲུབ་པའི་མདོ་ལས། ང་ཡི་བསྟན་
པའི་སྙིང་པོ་འདིའཇིག་རྟེན་འདི་ན་ཡུན་རིང་གནས་པར་ཤོག །ང་ཡི་བསྟན་
པའི་སྙིང་པོ་འདི། གཅིག་གམ་གཉིས་སམ་ཐོས་ཙམ་གྱིས།། ཐར་པ་ཐོབ་ནས་
བདེ་བར་ཤོག །ཅེས་སོ། །བསྟན་པ་དང་བྲལ་ནས་སངས་རྒྱས་བསྒྲུབས་པའི་
245



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཐབས་མེད་པས་ད་ལྟ་འབད་དགོས་ཏེ། དེ་ཉིད་ལས། རིགས་དྲུག་སེམས་
ཅན་ཀུན་ཀྱང་ངའི་བསྟན་པ་དང་བྲལ་ན་ཐར་པའི་དུས་མེད་དོ། །ཁྱོད་མི་
སྐྲག་གམ་མི་འཇིགས་སམ། ཞེས་སོ། །དེ་བས་ན་འོད་གསལ་སེམས་ཀྱི་མེ་ལོང་
ལས། དགོས་འདོད་ཐམས་ཅད་འབྱུང་བའི་ནོར་བུ་སྣང་བཅས་ཀྱི་གཟུགས་
འགྲེང་བུའི་བདག་པོ་དེ་ཐོབ་པའི་དུས་སུ། འཁོར་འདས་གང་བྱེད་དེ་བསྒྲུབ་
པའི་ཐབས་ཡོད་པ་ཡིན། གཞན་སྣང་གི་གཟུགས་ཐོབ་ཀྱང་ལས་ཀྱི་དབང་
མེད་པ་ཡིན། མི་ལུས་ཡིད་བཞིན་གྱི་ནོར་བུ་ཐོབ་པའི་དུས་འདིར་ཉམས་མྱོང་
རྟོགས་པ་དང་ལྡན་པའི་བླ་མ། གོང་མའི་ཕྱག་ལེན་ལ་མཁས་པ་གཅིག་གིས།
སྙན་རྒྱུད་འདི་ནོར་འདོད་ཟོག་ཚོངས་སུ་མི་བྱེད་ནས་ལུང་ལྟར་བསྟན་པས།
ན་སོ་ལ་རྒན་གཞོན་མེད། དབང་པོ་ལ་རྣོ་རྡུལ་མེད། བསོད་ནམས་ལ་ཚེ་ཆུང་
མེད། ལས་ལ་དགེ་སྡིག་མེད། ཕོ་མོ་ཁྱད་ངས་མེད། གང་ཐོས་དེས་གོ་ཞིང་
ཡིད་ཆེས་པ་ཞིག་འོང་བ་ཡིན། རྫོགས་ཆེན་འདི་ཐང་ཞིག་ཐོབས་ནས་ཉམས་
སུ་མ་བླང་ཡང་། ངན་སོང་གསུམ་དུ་མི་ལྟུང་བ་རང་བཞིན་སྤྲུལ་པའི་ཞིང་དུ་
སྐྱེ་བ་ཀུན་བཟང་ང་ཡིས་བྱེད། དེ་མ་ཡིན་པའི་བླ་མའི་མིང་
དོན་ལ་མི་གཉེར་ཁ་ལ་ཁྱེར། ནོར་དང་ཟས་ལ་ཞེན་པ། ཉམས་མྱོང་མེད་ཅིང་
ཁ་ལྟ་རླུང་ལ་བསྐྱོན་པའི་བླ་མ་ལ་ཞུས་ཀྱང་། བྱིན་རླབས་མི་འཇུག་བར་ཆོད་
རྒྱུ། ངེས་ཤེས་མི་སྐྱེ་རྩེད་མོའི་ཚུལ། ངན་སྨྲས་བྱས་པས་ངན་སོང་གསུམ་དུ་
སྐྱེ་ཞིང་། ཕྱི་མ་ཡང་བོན་སྒྲ་མི་ཐོས་པར་སྣང་ངོ་། །དེ་བས་ན་བླ་མ་གལ་ཆེའོ། །དེས་
ན་བླ་མ་བཅུད་ལྡན་ལ་རྫོགས་ཆེན་གྱི་དབང་ལུང་མན་ངག་གསུམ་ཞུས་ནས་
བར་ཆོད་མེད་པར་ཉིན་མཚན་ཐམས་ཅད་དུ་ཉམས་ལེན་ལ་འབུངས་ཤིག །ཅེས་ཁོ་
བོའི་རྗེས་འབྲང་རྣམས་ལ་གདམས་སོ། །དབྱིངས་རིག་རིན་པོ་ཆེའི་མཛོད་
246



དབྱིངས་རིག་མཛོད། སྨད་ཆ།
ལས་ཚེ་འདིར་འབྲས་བུ་བླ་མེད་བྱང་ཆུབ་ཆེན་པོ་བསྒྲུབ་པའི་ཐབས་མ་ལུས་
པ་ངོ་སྤྲོད་དུ་བསྟན་པའི་ལེའུ་བཅོ་བརྒྱད་པའོ།། །།
༈ ད་ནི་ཉམས་སུ་ལེན་པ་པོ་གཤེན་པོའི་ལམ་རྟགས་ཅི་ལྟར་འབྱུང་བའི་རིམ་
པ་བསྟན་པ་ནི། ཡང་རྩེ་ཀློང་ཆེན་ལས། འཁོར་འདས་གཉིས་ཀྱི་འབྲེལ་བརྟག་ན།།
རྟགས་ཆེན་ཉི་ཤུ་ངེས་པ་ཡོད། ཅེས་ལམ་ལ་འབད་པས་མཐར་ཐུག་གི་འབྲས་བུ་
སྨིན་པར་འགྱུར་བ་དང་། ལམ་དུ་སྐུ་གསུང་ཐུགས་ཀྱི་རྟགས་འབྱུང་བའི་རྒྱུ་སེམས་
ཅན་ཀུན་གྱི་གཞི་ལ་གནས་ཏེ། ཅིས་ཤེས་ན་ད་ལྟ་རང་རྒྱུད་ལ་བརྟག་ན་སངས་
རྒྱས་ཀྱི་ས་བོན་རང་ལ་རང་ཆས་སུ་ཡོད་པའི་རྟགས་ཆེན་པོ་ཉི་ཤུ་ངེས་པ་ཡོད་
དེ། གང་ཞེ་ན། བདེ་གསལ་མི་རྟོག་ལྷུན་གྲུབ་ཏུ་བཞུགས་པའི་རྟགས་བཞི་ནི།
སངས་རྒྱས་ཀྱི་དགོངས་པ་དེ་བདེ་བ་ཆེན་པོར་བཞུགས་པའི་རྟགས་སུ། ད་ལྟ་
རང་གི་རིག་པའི་རྒྱུད་ལ་བདེ་བ་ཕྲ་མོ་ཉམས་སུ་མྱོང་ཡོད་དོ། །དེ་གསལ་བར་
བཞུགས་པའི་རྟགས་སུ་རང་གི་དབང་པོ་ལྔ་ལ་ཡུལ་ལྔ་གསལ་བའོ། །དེ་མི་
རྟོག་པར་བཞུགས་པའི་རྟགས་སུ། རང་གི་ཤེས་པ་དྲན་རྟོག་སྔ་མ་འགགས་
ནས་ཕྱི་མ་མ་སྐྱེས་བར་དུ་རྟོག་མེད་དུ་གནས་པའོ། །དེ་ངོ་བོ་ལྷུན་གྲུབ་ཏུབཞུགས་
པའི་རྟགས་སུ། རང་གི་སེམས་རྩོལ་སྒྲུབ་དང་བྲལ་བར་གནས་པའོ། །རང་
བྱུང་སྐྱེ་འགག་གཉིས་མེད་དུ་བཞུགས་པའི་རྟགས་བཞི་ནི། སངས་རྒྱས་དེ་
རང་བྱུང་དུ་བཞུགས་པའི་རྟགས་སུ། རང་གི་རྒྱུད་ལས་ཏོལ་སྐྱེས་ཀྱི་ཤེས་པ་
རང་བྱུང་དུ་འཆར་བའོ། །དེ་སྐྱེ་མེད་དུ་བཞུགས་པའི་རྟགས་སུ། རང་གི་སེམས་
སྐྱེ་བ་མེད་པར་གནས་པའོ། །དེ་འགགས་མེད་དུ་བཞུགས་པའི་རྟགས་སུ།
རང་གི་སེམས་བྱུང་འགགས་མེད་དུ་སྐྱེ་བའོ། །དེ་གཉིས་མེད་དུ་གནས་པའི་
རྟགས་སུ། རང་གི་སེམས་དང་སེམས་བྱུང་གཉིས་དབྱེར་མེད་དུ་གནས་
247



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པའོ། །སངས་རྒྱས་དེ་རྩ་བ་གཉིས་སུ་བཞུགས་པའི་རྟགས་གཉིས་ནི། གཞན་
དོན་གྱི་རྩ་བ་ཐབས་དང་ཤེས་རབ་ཟུང་འབྲེལ་དུ་བཞུགས་པའི་རྟགས་སུ། རྩ་
གཡས་དཀར་གཡོན་དམར་དང་རང་ལུས་དང་འབྲེལ་པའོ། །གནས་ལུགས་
ཀྱི་རྩ་བ་དབྱིངས་དང་ཡེ་ཤེས་འདུ་འབྲལ་མེད་པར་བཞུགས་པའི་རྟགས་སུ།
རང་གི་དབང་པོ་ལྔ་དང་ཡུལ་ལྔ་འདུ་འབྲལ་མེད་པའོ། །མཐའ་ལས་འདས་
པའི་རྟགས་གཉིས་ནི། སངས་རྒྱས་དེ་ཤེས་རབ་ཟབ་མོས་འཁོར་བའི་མཐའ་
ལ་མི་གནས་པའི་རྟགས་སུ། རང་གི་རྒྱུད་ལ་མ་བསླབ་པའི་ཤེས་རབ་ཡོད་དེ།
བུ་ཆུང་ལ་ཆགས་མེད་བསླབ་མི་དགོས་སོ། །སངས་རྒྱས་དེ་སྙིང་རྗེ་ཆེ་པོས་མྱ་
ངན་ལས་འདས་པའི་མཐའ་ལ་མི་གནས་པའི་རྟགས་སུ། རང་གི་རྒྱུད་ལ་སྙིང་
རྗེ་ཕྱོགས་གཅིག་པ་ཡོད་དེ། རང་ཕྱོགས་ཅན་གྱི་སྙིང་རྗེ་ཁྲ་དང་སྤྱང་ཀུ་ལའང་
ཡོད་དོ། །སངས་རྒྱས་ཀྱི་ཡེ་ཤེས་ལྔའི་ས་བོན་རང་ལ་གནས་པའི་རྟགས་ལྔ་ནི།
རང་གི་དབང་པོ་ལྔ་དང་ཡུལ་ལྔ་ངོ་བོ་ཉིད་དུ་སྟོང་པ་སྟོང་པ་ཉིད་ཀྱི་ཡེ་ཤེས།
དབང་པོ་ལྔ་ལ་ཡུལ་ལྔ་གསལ་བ་མེ་ལོང་ལྟ་བུའི་ཡེ་ཤེས། དབང་པོ་ལྔ་ཡུལ་ལྔ་
ལ་འདོད་པ་གོ་མཉམ་པ་མཉམ་པ་ཉིད་ཀྱི་ཡེ་ཤེས། དབང་པོ་ལྔས་ཡུལ་ལྔ་སོ་
སོར་རྟོགས་པ་སོ་སོར་རྟོགས་པའི་ཡེ་ཤེས། དབང་པོ་ལྔ་ལ་ཡུལ་ལྔ་རང་བཞིན་
གྱིས་གྲུབ་པ་བྱ་བ་གྲུབ་པའི་ཡེ་ཤེས་ཀྱི་རྟགས་སོ། །སྐུ་གསུམ་རང་ལ་གནས་
པའི་རྟགས་གསུམ་ནི། བོན་སྐུ་མཚན་མ་མེད་པའི་རྟགས་སུ། རང་གི་སེམས་
ལ་མཚན་མ་མེད་པའོ། །རྫོགས་སྐུ་ངོ་བོ་ཉིད་ཀྱི་རྟགས་སུ། རང་གི་ལུས་དངོས་
པོར་གྲུབ་པའོ། །སྤྲུལ་སྐུ་ཅིར་ཡང་སྤྲུལ་པའི་རྟགས་སུ། རང་གི་ངག་ཅི་ལྟར་
ཡང་བསྒྱུར་དུ་བཏུབ་པ་སྟེ། ཡང་རྩེ་ལས་སོ། །དེ་ལྟར་སེམས་ཅན་ཀྱི་རྒྱུད་ཀྱི་
སྣང་ཚུལ་ཉི་ཤུ་གྲོལ་ནས་སངས་རྒྱས་འབྱུང་སྟེ། སེམས་ཅན་གྱི་གཟུང་འཛིན་
248



དབྱིངས་རིག་མཛོད། སྨད་ཆ།
ངོ་བོ་ཉིད་ཀྱི་ངང་དུ་དག་ནས་སྟོང་པ་ཉིད་དུ་གྲོལ། སྟོང་ཉིད་ཀྱི་ངང་ལས་
ཐུགས་རྗེ་འགག་མེད་དུ་འཆར་བ་ལ་སངས་རྒྱས་ཞེས་བྱའོ། །དེའི་ཕྱིར་ན་སེམས་
ཅན་ཀུན་གྱི་རྒྱུད་ལ་སངས་རྒྱས་ཀྱི་སྐུ་གསུང་ཐུགས་ཀྱི་ས་བོན་ཡོད་པས་ན།
ལམ་ལ་འབད་པའི་གནས་སྐབས་ཀྱི་ནུས་པའམ་དྲོད་རྟགས་འབྱུང་བ་ཤིན་ཏུ་
འཐད་པའོ། །
དེ་བས་ན་རྟགས་ཞེས་པ་དེ་ལ་ནང་གསེས་སུ་ཕྱེ་ན་གཉིས་ཏེ། ཚེ་སྔ་མ་ལ་
ལམ་ལ་སྦྱངས་པ་མཐར་མ་ཕྱིན་པའི་ལས་ཀྱི་འཕྲོ་ཡོད་པའི་རྟགས་ད་ལྟའི་སྒོ་
གསུམ་ལ་ཇི་ལྟར་གནས་པའི་དོན་སྤྱིར་བསྟན་པ་དང༌། ད་ལྟ་ལམ་ལ་ཞུགས་
པས་ཚེ་འདི་དང་ཕྱི་མ་ལ་གྲོལ་ངེས་པའི་རྟགས་ཀྱི་འཆར་ལུགས་བྱེ་བྲག་ཏུ་བཤད་
པའོ། །དང་པོ་ནི། སྐྱེས་པའམ་བུད་མེད་གང་ཞིག་གི་དཔྲལ་བའི་དཀྱིལ་ན་
དུང་གཡས་སུ་འཁྱིལ་པའམ་རྩེ་གསུམ་འདྲ་བའི་གཉེར་མ་གྱེན་འགྲེང་དང་།
ཨོྃ་གྱི་མཚན་མ་རྣམས་རི་མོའམ་རང་འབུར་དུ་འདུག་པ་ནི་ཚེ་སྔ་མ་ལ་སངས་
རྒྱས་ཀྱི་སྐུ་ལ་སྦྱངས་པའི་རྟགས་སོ། །སྐྱེས་པའི་མགྲིན་པ་གཡས་དང་བུད་མེད་
ཀྱི་གཡོན་ན་པདྨ་འདབ་བརྒྱད་དམ། དུང་གཡས་སུ་འཁྱིལ་པའམ། དར་ལྕེ་
ལྟ་བུའམ། ལྕགས་ཀྱུ་དང་རལ་གྲི་ལྟ་བུ་དང་། ཧཱུྃ་གི་མཚོན་མ་རྣམས་རི་མོའམ་
རང་འབུར་དུ་འདུག་ན་གསུང་ལ་སྦྱངས་པའི་རྟགས་སོ། །སྙིང་གར་གཡུང་དྲུང་
དང་། ཆག་ཤིང་དང་
། རིན་པོ་ཆེའི་དབྱིབས་སམ། ཨ འི་རྣམ་པ་རྣམས་འདུག་
ན་ཐུགས་ལ་སྦྱངས་པའི་རྟགས་སོ། །གཞན་ཡང་སྐུ་ལ་སྦྱངས་པའི་རྟགས་སུ་
ལུས་མཚན་དང་ལྡན་པ་དང་། གསུང་ལ་སྦྱངས་པའི་རྟགས་སུ་ངག་སྙན་པ་དང་།
ཚིག་གསལ་བ་དང་། ཐུགས་ལ་སྦྱངས་པའི་རྟགས་སུ་བློ་གསལ་བ་དང་། བོན་
ལ་མོས་པ་ལ་སོགས་པ་འབྱུང་པའོ། །རྟགས་དེ་དག་ཡོད་པ་རྣམས་ཀྱིས་ཚེ་འདིར་
24



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འབད་ན་མྱུར་དུ་སྐུ་གསུང་ཐུགས་སུ་གྲོལ་ལ། གལ་ཏེ་ལམ་ལ་མ་འབད་ན་དེས་
ཀྱང་མི་ཕན་ཏེ། ལས་དབང་གིས་བསྒྱུར་བའོ།།
གཉིས་པ་ལ་ཚེ་འདིར་གྲོལ་བའི་རྟགས་དང་ བར་དོའམ་ཕྱི་མ་ལ་གྲོལ་བའི་རྟགས་
བཤད་པ་གཉིས་ལས། དང་པོ་ལ་བཞི་སྟེ། རྟགས་ཚད་སྒྲོན་མ་ལས། འཁྲུལ་པ་
རང་གིས་རང་གཟིངས་པར་འགྱུར་བའི་རྟགས་དང་། གནད་ཐོག་ཏུ་མ་ཕེབས་
པ་ངེས་པ་མེད་པའི་རྟགས་དང་། རིག་པ་མངོན་སུམ་དུ་མ་ཟིན་པ་བདུད་ཀྱི་
བར་ཆོད་ཀྱི་རྟགས་དང་། མངོན་སུམ་དུ་མན་ངག་གི་གནད་རང་ཐོག་ཏུ་ཕེབས་
པའི་རྟགས་དང་བཞིའོ། །ཞེས་པ་ལས། དང་པོ་ནི། སྔ་མ་ལས། འགྱུར་བའི་
རྟགས་ནི་ཉམས་སུ་མ་བླངས་པའི་སྐྱེ་བོ་རྣམས་དང་། བྱ་དང་རི་དགས་དུད་
འགྲོ་རྣམས་ལའང་འབྱུང་བ་ཡོད་དེ། རྒྱུའི་རྟགས་ཞེས་བྱ་སྟེ་དོན་མི་འབྱུང་
ངོ། །ཞེས་དང་། འགྱུར་བའི་རྟགས་བྱུང་ན་སྐབས་སུ་ཆུའི་ནང་དུ་བསྡད་ཅིང་།
མཇིང་པ་ཤིང་གི་བྱང་བུ་སོར་བཅུ་དྲུག་པའི་བར་དུ་གཏེམ་སྟེ། ལུས་ལ་ཙནྡན་
གྱི་མར་ཁུས་བྱུག་ནས་ཕྱི་ནང་ཐམས་ཅད་དངོས་པོར་རགས་པར་བསྒོམས་
པས་སེལ་ལོ། །ཞེས་སོ། །གཉིས་པ་ནི། ཡང་སྔ་མ་ལས། ངེས་པ་མེད་པའི་
རྟགས་ནི། ངེས་མེད་རྣམས་ཏེ། དེ་ནི་ལམ་གྱིས་རྟགས་ཡིན་ཏེ། འགྱུར་མི་
འགྱུར་ཆ་མེད་དོ། །ཞེས་པས། ཐེག་པ་ཐུན་མོང་གི་ལམ་ཉམས་སུ་བླངས་པ་
ལ་འབྱུང་བ་སྟེ། འདི་ལྟ་གསས་མཁར་མཆོག་ལྔ་ལ་སོགས་པ་བསྐྱེད་རིམ་ལམ་
གྱི་རྒྱུད་དང་སྒྲུབ་ཐབས་ལས་བཤད་པའི་རྟགས་རྣམས་དང་། འདིའི་སྔོན་
འགྲོ་སྦྱངས་པ་དང་རྫོགས་རིམ་གཞན་དམིགས་པ་ཡུལ་གྱི་བློ་ཅན་རྣམས་ཀྱི་ལྟ་
སྒོམ་སྤྱོད་འབྲས་ཉམས་སུ་བླངས་དུས་སུ་འབྱུང་བའི་རྟགས་རྣམས་ཏེ། རང་
རང་གི་བོན་སྒོ་ནས་བཤད་པ་དག་གོ །འདིར་དགོངས་ཉམས་སྤྱིའི་རྟགས་
250



དབྱིངས་རིག་མཛོད། སྨད་ཆ།
ཐོབ་ཤོར་གྱི་སྒོ་ནས་བཤད་ན་བཅུ་དྲུག་སྟེ། དགོངས་ཉམས་འགྲིབ་པའི་རྟགས་
བཞི། སྐྱེ་བའི་རྟགས་བཞི། དབང་དུ་འབྱོར་བའི་རྟགས་བཞི། མངོན་དུ་
གྱུར་པའི་རྟགས་བཞི་དང་བཅུ་དྲུག་གོ །དང་པོ་དགོངས་པ་འགྲིབ་པའི་རྟགས་
བཞི་ནི། ལུས་ཀྱི་རྟགས་དང་། ངག་གི་རྟགས་དང་། ཡིད་ཀྱི་སྒོ་ནས་འགྲིབ་
པའི་རྟགས་དང་། གསར་རྙིང་གི་སྒོ་ནས་འཆོར་བའོ། །དང་པོ་ལུས་ཀྱི་རྟགས་
རྣམ་པ་བདུན་སྟེ། ལུས་ལ་ཟུག་གཟེར་འབྱུང་བ། ཟས་ཡིད་གར་མི་འོང་བ།
གཟུགས་སྣ་ཚོགས་མཐོང་བ། སྒྲ་སྣ་ཚོགས་ཐོས་པ། མགོ་བོ་ལྕི་བ། ལུས་གྱོང་
བ། ཁམས་མི་བདེ་བ་རྣམས་ནི་ཏིང་ངེ་འཛིན་འགྲིབ་པའི་རྟགས་ཡིན་ནོ། །ངག་
གི་རྟགས་ལྔ་ནི། དབུགས་རྒོད་པ། ཤུ་རིང་འབྱུང་བ། དབུགས་རིང་རྒྱུ་བ།
དངངས་པ་དང་། འདར་ཆུམ་ཆུམ་པ་རྣམས་ཁམས་བཟང་བ་ལ་བྱུང་ན་རིག་
པ་གནད་དུ་ཚུད་པའི་རྟགས་ཡིན་ལ། ཁམས་ངན་པ་ལ་བྱུང་ན་སྒོམ་འགྲིབ་
པའི་རྟགས་སོ། །ཡིད་ཀྱི་རྟགས་བདུན་ནི། བསྒོམ་སྙིང་མི་འདོད་པ། བསྒོམ་
པ་ལ་འཚེར་བ། གཉིད་སྲབ་པ། གཉིད་མི་འོང་བ། རྨི་ལམ་མང་བ། སྤྲོས་
པ་ལ་དགའ་བ། རྣམ་རྟོག་མང་བ་རྣམས་སོ། །གསར་རྙིང་གི་སྒོ་ནས་འཆོར་
བ་ལ་ལྔ་སྟེ། གསར་ནས་འཆོར་བ་གསུམ་ནི། བསྒོམས་དྲག་པས་དུབས་ནས་
འཆོར་པ། མ་སྒོམས་པས་ཡལ་ནས་འཆོར་བ། ཐབས་ཀྱིས་མ་འཆུན་པས་བློ་
དྲོད་ནས་འཆོར་བ་གསུམ་མོ། །རྙིང་པ་ལ་འཆོར་བའི་སྐྱོན་གཉིས་ནི། འཕྲོ་
ཆད་པས་འཆོར་བ་དང་། ཁམས་འདུས་པས་འཆོར་བའོ། །གཉིས་པ་དགོངས་
ཉམས་སྐྱེ་བའི་རྟགས་བཞི་ནི་རང་གི་ཉམས་ལས་འབྱུང་སྟེ། བུ་ཆུང་སྐྱིད་མ་
འབྱོང་པ་ལྟ་བུའི་ཉམས་ཞེས་པ། བུ་ཆུང་དེའམ་ལང་ཙ་ན་དགའ་འགྱེལ་ཙ་
ན་ངུ་བ་བཞིན་དུ། རྣལ་འབྱོར་པའང་སེམས་གནས་ཙ་ན་དགའ། །མི་གནས་
251



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ན་མི་དགའ་བ་འབྱུང་བའོ། །སྟང་ཤར་རྟ་རྒོད་འདུལ་བ་ལྟ་བུའི་ཉམས་ཞེས་
པ། སྟང་ཤར་རྟ་རྒོད་འདུལ་བ་ཡང་། གཏང་སར་འགྲོ་ཞིང་ས་བདེ་ན་དགའ།
གཏད་སར་མི་འགྲོ་ཞིང་ས་མི་བདེ་ན་མི་དགའ་བ་བཞིན་དུ། སེམས་རྩེ་གཅིག་
ཏུ་གནས་ན་དགའ། འཕྲོ་ན་མི་དགའ་བའོ། །སྐྱེས་བུ་སྒོང་སློབ་པ་ལྟ་བུའི་
ཉམས་ཞེས་པ། སྒོང་སྦྱོང་པའང་སྒོང་སྤོར་ཙམ་ན། རེས་གཏད་སར་འབབ།
རེས་མི་འབབ། རེས་ས་ལ་འཆོར། དང་པོ་ལ་འཆོར་བ་མང་
། གནད་དུ་བབས་
པ་ཉུང་། བར་དུ་ས་ལ་འཆོར་བ་ཉུང་། ལག་ཏུ་བབས་པ་མང་། ཐ་མར་སྒོང་
རྡོ་ལག་པའི་དབང་དུ་གར་འདོད་སར་འབྱུང་བའོ། །དེ་བཞིན་དུ་རྣལ་འབྱོར་
གྱིའང་རེས་སེམས་བརྟན། རེས་འཐོར། དང་པོ་འཐོར་བ་མང་། བརྟན་པ་
ཉུང་། བར་དུ་བརྟན་པ་མང་། འཐོར་བ་ཉུང་། ཐ་མར་བརྟན་པ་འབའ་
ཞིག་ཏུ་འབྱུང་བའོ། །རྒྱ་མཚོ་རླུང་གིས་མ་བསྐྱོད་པ་ལྟ་བུའི་ཉམས་ཞེས་པ།
རྣལ་འབྱོར་གྱི་སེམས་མི་གཡོ་བ་བདེ་གསལ་མི་རྟོག་པའི་ངང་དུ་མི་འབྲལ་བར་
གནས་པའོ། །ཉམས་རྟགས་འདི་ལྟ་བུ་བྱུང་ན་སྒོམ་རྒྱུད་ལ་སྐྱེ་བའི་རྟགས་ཡིན་
པས་འདི་དུས་བརྩོན་འགྲུས་གཅེས་པ་ཡིན་ནོ། །གསུམ་པ་དགོངས་པ་དབང་
དུ་འབྱོར་བའི་རྟགས་བཞི་ནི། དགོས་དུས་སླེབ་པ། བཞག་སར་བསྡད་པ།
ཡེངས་ཀྱང་འཆར་བ། གང་གིས་ཀྱང་མི་གནོད་པ་དང་བཞིའོ། །དེའི་དུས་སུ་
རང་གི་ལུས། རྣ་བས་སྒྲ། དབུགས་ཀྱི་འགྲོ་འོང་རྣམས་རབ་ལ་མི་ཚོར་བ།
འབྲིང་བརྟགས་ན་ཚོར་བ། མ་བརྟགས་ན་མི་ཚོར་བ། ཐ་མ་ཚོར་ཡང་མི་གནོད་
པའོ། །རབ་ཁམས་མི་རྟོག་པ། འབྲིང་ཁམས་བཟང་དུ་འགྲོ་བ། ཐ་མ་ངན་
དུ་མི་འགྲོ་བའོ། །བཞི་པ་དགོངས་པ་མངོན་དུ་གྱུར་བའི་རྟགས་བཞི་ནི། སེམས་
ཉམས་སྟོང་པ། ལུས་ཉམས་བདེ་བ། ངག་ཉམས་སྨྱོ་ལྐུགས། སྣང་ཉམས་སྒྱུ་
252



དབྱིངས་རིག་མཛོད། སྨད་ཆ།
མ་དང་བཞི་ལས། དང་པོ་སེམས་མྱ་ངན་ལས་འདས་པའི་རྟགས་ནི། ཕྱི་གཟུང་
བའི་ཡུལ་སྟོང་པ། ནང་འཛིན་པའི་སེམས་སྟོང་པ་སྟེ། སྟོང་ཉིད་དྭངས་སངས་
ཕྱེད་པས། ཡར་སངས་རྒྱས་ལ་མི་རེ་བ། མར་ངན་སོང་ལ་མི་དོགས་པ། ནམ་
མཁའ་ལ་བྱ་བཞིན་འཕུར་བ། ཆུ་ལ་བྱིང་བ་མེད་པའོ། །གཉིས་པ་ལུས་ཉམས་
བདེ་བ་ནི། འབྱུང་བ་ལས་སུ་རུང་བའི་རྟགས་ལྔ་འབྱུང་སྟེ། ལུས་ཤིང་བལ་
ལྟར་ཡང་ན་རླུང་ལས་སུ་རུང་བའི་རྟགས། གཅེར་བུར་འདུག་ཀྱང་གྲང་པ་
མེད་ན་མེ་ལས་སུ་རུང་བའི་རྟགས། ལུས་སྣུམ་ལ་བཀྲེས་སྐོམ་མེད་ན་ཆུ་ལས་
སུ་རུང་བའི་རྟགས། ཚ་གྲང་གིས་རེག་པ་མི་ཚོར་ན་ས་ལས་སུ་རུང་བའི་རྟགས།
དབུགས་རྒྱུ་བ་མི་ཚོར་ན་ནམ་མཁའ་ལས་སུ་རུང་བའི་རྟགས་སོ། །གསུམ་པ་
ངག་ཉམས་ནི། སྨྱོན་པའི་བརྗོད་ཚིག་ལྟར་ངེས་པ་མེད་པའམ། ཡང་ན་ལྐུགས་
པ་ལྟར་སྨྲ་མི་འདོད་པའོ། །བཞི་པ་སྣང་ཉམས་ནི། སྙན་གྲགས་ལ་མི་དགའ་
བ། ཟས་ནོར་ལ་ཞེན་ཆགས་ཆུང་བ། གཅོལ་ཆུང་བ་བྱི་སྦ་ལྟ་བུ་དང་། བསྟོད་
པ་དང་སྨོད་པ་ལ་དགའ་སྡུག་མེད་པ། ཉོན་མོངས་པ་མེད་པ། གཟའ་གཏད་
ཆུང་བ། རྟགས་གང་ལའང་དགའ་བྲོད་མེད་པ་སྟེ། ཡང་རྩེ་ཀློང་ཆེན་ལས་སོ། །
གསུམ་པ་བར་ཆོད་ཀྱི་རྟགས་ནི། རྟགས་ཚད་སྒྲོན་མ་ལས། ལུས་སྣ་ཚོགས་སུ་
སྤྲུལ་ཤེས་པ་དང་། ལུས་ལ་འོད་ཡོད་པ་དང་། སྒྲ་དང་གཞན་ལ་ནུས་པ་འཇུག་
པ་ལ་སོགས་པ་འབྱུང་བའོ། །ཞེས་སོ། །དེའང་བདུད་ཀྱི་བྱིན་རླབས་ལས་ལུས་
སྤྲུལ་ཤེས་པ་དེ་ཡང་བརྟགས་ན་གཟུགས་བརྙན་གཉིས་པར་སྣང་བས། དེ་ལ་
བདེ་བར་གཤེགས་པའི་སྐུ་གཟུགས་ཁྲུས་ཆུས་ལུས་བཀྲུ་ལ། ངག་ཏུ་ཕཊ་བཟླས་
ཤིང་སེམས་ཀྱིས་ཕྱི་ནང་ཐམས་ཅད་སྟོང་པ་ཉིད་དུ་བསྒོམ་མོ། །དེ་ལས་གོང་གི་
རྟགས་མེད་ནས་ཡང་དག་པ་འཆར་བ་ཡིན་ནོ། །འོད་ནི་དཀར་སླེག་སླེག་པ་
253



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དང་། དམར་སྲིང་སྲིང་པའམ། སེར་ལམ་ལམ་པ་རྣམས་བར་ཆོད་ཀྱི་རྟགས་
ཡིན། དེ་ལ་ལུས་གླང་པོ་ཆེ་ལྟར་བྱ། ངག་ཏུ་ཧཱུྃ་བརྗོད། སེམས་ནམ་མཁའི་
དཀྱིལ་དུ་གཏད་ཅིང་བསྒོམ་མོ། །ཡང་དག་པའི་འོད་ནི་ཁ་དོག་ལྔ་རང་གསལ་
དུ་ཡོད་པ་ཡིན་ནོ། །སྒྲ་ནི་སྟེང་གི་ཕྱོགས་སུ་ཤག་ཅེས་པའི་སྒྲ་བྱུང་ན་ཡང་དག་
པའི་སྒྲ་ཡིན་གྱིས། ལྷག་མ་གང་ཡང་བར་ཆོད་ཀྱི་རྟགས་ཡིན་ནོ། །དེ་ལ་ལུས་ནི་
སྐྱེས་བུ་སྟང་སྟབས་བྱའོ། །ངག་དུ་ཨེ་མང་དུ་བཟླའོ། །སེམས་ཀྱིས་ལྷ་སྐུ་དཔག་
ཏུ་མེད་པ་བསྒོམ་མོ། །ཡང་རྟེན་འབྲེལ་ཟབ་མོ་དང་གསང་སྔགས་ལ་མ་བརྟེན་
པར་བྱིན་རླབས་འབྱུང་བ་ཡོད་དེ་དེ་ལ་ལྟ་སྒོམ་དང་རྒྱུད་ལུང་གི་ཚིག་རྣམས་
རང་རྡོལ་དུ་འབྱུང་བ་ཡིན། དེ་ལ་ལུས་སྟག་མོ་མཆོངས་པ་ལྟར་བྱ། ངག་ཏུ་
ཨི་ཨི་བརྗོད། སེམས་ཉིད་ཙིཏྟའི་དཀྱིལ་དུ་བསྒོམ་པར་བྱའོ། །ཡང་འབྱུང་བཞིའི་
སྒྲ་དོན་ལ་མ་བསླབ་པར། མི་མ་ཡིན་གྱི་གཟུགས་མཐོང་ཞིང་དེའི་སྒྲ་སྐད་གོ་
བ་འབྱུང་སྟེ། དེ་ལ་ལུས་འདབ་ཆགས་ལྡིང་བ་ལྟར་བྱ། ངག་ཏུ་ཨུ་ཨུ་བརྗོད།
སེམས་ཀྱིས་ཕྱི་ནང་ཐམས་ཅད་སྟོང་པ་ཉིད་དུ་བསྒོམ་མོ། །ཡང་མཁའ་འགྲོ་མ་
དག་གིས་ལུང་བསྟན་པ་དང་། བོན་གསུངས་པ་དང་། སྐབས་སུ་འོང་ཞིང་
སྐབས་སུ་མི་སྣང་བ་དང་
། གཟུགས་དེ་ཅིག་ཅར་དུ་རྟགས་སྣང་པ་ལ་ནི། ལུས་
ཁྲོ་བོའི་འགྱིང་སྟབས་བྱ་ལ། ངག་ཏུ་ཧྲི འི་ཡི་གེ་བཟླ་ཞིང་། སེམས་ཀྱི་ལྷའི་
ང་རྒྱལ་དང་མི་འབྲལ་བ་བྱ་སྟེ་རྟགས་སྒྲོན་ལས་སོ། །དེ་དག་རྣམས་ནི་བར་
ཆོད་ཀྱི་རྟགས་ཡིན་ལ། ཁྱད་པར་ལུང་བསྟན་པ་ལ་ཡེ་ཤེས་ཀྱི་མཁའ་འགྲོ་མ་
འཇིག་རྟེན་དུ་མི་འབྱུང་ལ། ཤ་ཟ་ལས་ཀྱི་མཁའ་འགྲོ་མ་འཇིག་རྟེན་དུ་སྒྲུབ་པ་
པོའི་གནས་ཤུལ་ཞིང་ཉམས་བལྟ་བ་ལ་འོང་བ་ཡོད་པ་དེའི་དབང་དུ་བདག་
གྱུར་ན། བར་ཆོད་ཀྱི་བདུད་ཞུགས་ནས་གཏིང་མ་རྟོགས་པའི་ཁ་ཚིག་ལ་སྤྱོད་
254



དབྱིངས་རིག་མཛོད། སྨད་ཆ།
ཅིང་སྨྱོན་པ་ལྟ་བུའི་རྫུན་ཅན་དུ་འགྲོ་བས། དེའི་ལུང་སྟོན་པ་ལ་བདེན་པ་མི་
འཛིན་ཞིང་ཞེན་ཆགས་སོགས་མི་བྱེད་ན་མཁའ་འགྲོ་མ་བདག་གི་དབང་དུ་
འགྱུར་ཏེ་ལས་ཐམས་ཅད་འགྲུབ་པར་བྱེད་དེ། དེ་བས་ན་རང་ཉིད་མ་གྲོལ་
བར་ཚོགས་པ་འདུས་ནས་གཉིས་ཀ་རྣམ་གཡེང་ལ་སྦྱོར་བར་གཞན་དོན་དུ་
སེམས་པ་དང་། དངོས་གྲུབ་ཕྲ་མོ་གྲུབ་པ་དང་། རྨི་ལམ་གསལ་ཞིང་མངོན་
ཤེས་ཕྲ་མོ་ཤར་བ་དང་། ལུས་ལ་རྫུ་འཕྲུལ་ཡ་མ་ཟུང་བྱུང་བའི་མངོན་པའི་ང་
རྒྱལ་ཅན་རྣམས་བར་ཆོད་ཀྱི་དབང་དུ་གྱུར་པར་ཤེས་པར་བྱའོ། །གཞན་ཡང་
གསེར་གྱི་ལུང་ནོན་ལས། ལྷ་འདྲེའི་ཉམས་སོད་ཀྱི་བསླུ་བ་བཅུ་དྲུག་དང་།
བག་ཆགས་ཀྱི་བསླུ་བ་བརྒྱད་དང་། ཉོན་མོངས་པའི་བསླུ་བ་ཉི་ཤུ་རྩ་ལྔ་དེ་
དག་གི་གེགས་སེལ་དང་བཅས་པ་གསུངས་པ་དག་ཀྱང་ཤིན་ཏུ་གལ་ཆེ་བ་སྟེ།
འདིར་ཡི་གེའི་ཁུར་གྱིས་མ་དྲང་བས་དེ་ཉིད་དུ་རྟོགས་པར་བྱའོ། །
དོན་བཞི་པ་མངོན་སུམ་དུ་མན་ངག་གི་གནད་རང་ཐོག་ཏུ་ཕབས་པའི་རྟགས་
ལ་གཉིས་ཏེ། སྔོན་འགྲོ་འབྱོངས་པའི་རྟགས་སྒོ་གསུམ་ལས་འབྱུང་བ་དང་།
དངོས་གཞི་འོད་གསལ་འབྱོངས་པའི་རྟགས་མཆོག་ཏུ་གྱུར་པ་བཤད་པའོ། །དང་
པོ་ནི། ལུས་ངག་ཡིད་གསུམ་གྱི་སྔོན་འགྲོ་འབྱོངས་པའི་རྟགས་དངོས་གཞིའི་
དུས་སུ་འཆར་བ་སྟེ། དེ་ལ་ཕྱེ་ན་ལུས་དང་ངག་དང་ཡིད་ཀྱི་རྟགས་སོ། །དེ་
དག་རྣམས་གསེར་གྱི་ཕྲེང་བ་མཛེས་པ་དང་རྟགས་ཚད་སྒྲོན་མ་གཉིས་མཐུན་
པ་དང་པོ་ལུས་ལ་གསུམ་ལས། གཞན་གྱིས་མཐོང་བ་ནི། མངོན་སུམ་གྱི་གནད་
གཟིར་བ་ཙམ་གྱིས་འབྱུང་སྟེ། འདི་ལྟ་ལུས་སྣུམ་ཞིང་སྐུ་དཀར་དང་གཉེར་བ་
མེད་པ་དང་། སྐྲ་དང་སེན་མོ་མི་སྐྱེ་བ་དང་། ལུས་ལ་སྲོག་ཆགས་མེད་པ་དང་།
རྐང་མགྱོགས་འགྲུབ་པ་དང་
། རང་གིས་མཐོང་བ་ནི། ལུས་ཤིང་བལ་གྱི་འདབ་
255



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མ་ལྟར་ཡང་པ་དང་། འགྲོ་འདུག་མི་ཚོར་བ་དང་། དབུགས་རྒྱུ་བ་མི་ཚོར་བ་
དང་། རང་གཞན་གཉིས་ཀས་མཐོང་བ་ནི། ལུས་ལ་སངས་རྒྱས་ཀྱི་ཕྱག་མཚན་
གྱི་རྣམ་པར་འབྱུང་བ་དང་
། འབྱུང་བཞིའི་གནོད་པས་མི་ཚུགས་པ་ལ་སོ་
ལ་སོགས་
པ་འབྱུང་བའོ། །འདི་དག་རྟགས་ཚད་སྒྲོན་མ་ཆུང་བ་ལས། ངོ་སྤྲོད་བསྟན་
པའི་མི་ལ་ཡང་།། ཅི་ལྟར་བསྟན་བཞིན་རིམ་གྱིས་འཆར།། ལུས་ཀྱང་ཡང་ཞིང་
ཤེས་པ་གསལ། སོ་དང་སེན་མོ་མི་སྐྱེ་དང་།། སྐྲ་དཀར་གཉེར་མ་མེད་པ་དང་།
སྦྲུལ་ལྟར་ཤུན་པ་བརྗེ་བ་དང་།། ལུས་ལ་སྲོག་ཆགས་མེད་པ་དང་།། དེ་བཞིན་
རིགས་རྟགས་རྡོལ་བ་དང། དེ་རྣམས་ལུས་ཀྱི་གྲུབ་རྟགས་སོ། །ཞེས་སོ། །གཉིས་
པ་ངག་ལ་གཉིས་ལས། གཞན་གྱིས་མཐོང་བ་ནི། ཚིག་ཅི་སྨྲས་ཀྱིས་གཞན་ལ་
ཕན་པ་དང་། འཁྲུལ་པའི་ཚིག་མི་འབྱུང་བ་དང་
། ལྐུགས་པ་ལྟ་བུར་འགྱུར་
བ་དང་། རང་གིས་མཐོང་བ་ནི། གཏམ་རྒྱུད་སྣ་ཚོགས་ཤེས་པ་དང་། སྒྲ་
སྐད་མི་མཐུན་པ་སྣ་ཚོགས་ཤེས་པ་དང་
། གྲུབ་མཐའི་ཚིག་རྣམས་ཤེས་པ་དང་།
ལྷ་སྒོམ་གྱི་ཚིག་སྣ་ཚོགས་ཤེས་པ་དང་། རིགས་དྲུག་གི་སྐད་ཤེས་པ་ལ་སོགས་
འབྱུང་བའོ། །དེ་དག་ཀྱང་རྟགས་སྒྲོན་ཆུང་བ་ལས། དེ་ནས་ངག་གི་རྟགས་
བསྟན་པ།། ཅི་སྨྲས་གཞན་ལ་ཕན་པ་དང་།། འཁྲུལ་པའི་ཚིག་ནི་མི་འོང་དང་།
ལྐུགས་པ་ལྟ་བུར་འགྱུར་བ་དང་། མ་བསླབ་གདམས་ངག་ཤེས་པ་དང་། གཏམ་
རྒྱུད་སྣ་ཚོགས་ཤེས་པ་དང་།། སྒྲ་སྐད་སྣ་ཚོགས་ཤེས་པ་དང་།། གྲུབ་མཐའི་
མཚན་ཉིད་ཤེས་པ་དང་།། རིགས་དྲུག་སྐད་རྣམས་ཤེས་པ་དང་། དེ་རྣམས་
ངག་གི་གྲུབ་རྟགས་སོ། །ཞེས་སོ། །གསུམ་པ་སེམས་ཀྱི་རྟགས་ལ་གཉིས་ལས།
གཞན་གྱིས་མཐོང་བ་ནི། ཆུ་ལ་བྱིང་བ་མེད་པ་དང་། ནམ་མཁའ་ལ་བྱ་ལྟར་
འཕུར་བ་ནུས་པ་ནི་སེམས་རྟགས་ལུས་ལ་འཆར་བའོ། །རང་གིས་མཐོང་བ་
256



དབྱིངས་རིག་མཛོད། སྨད་ཆ།
ནི། རྒྱུད་ལ་སྙིང་རྗེ་ཆེན་པོ་དང་དད་པ་ཐུན་མོང་མ་ཡིན་པ་སྐྱེ་བ་དང༌། གང་
དུ་བསམ་པའི་ཡུལ་ལ་སྐད་གཅིག་གིས་ཕྱིན་པ་དང་། མངོན་ཤེས་དྲུག་འཆར་
བའོ། །འདི་དག་ཀྱང་རྟགས་སྒྲོན་ཆུང་བ་ལས། ཡིད་ཀྱི་གྲུབ་རྟགས་བསྟན་པ་
ནི།། སྙིང་རྗེ་ཆེན་པོ་སྐྱེ་བ་དང་།། དད་པ་རྒྱུན་ཆད་མེད་པ་དང་།། སྣང་བ་སྒྱུ་
མར་ཤེས་པ་དང་།། འཁྲུལ་པ་སེམས་སུ་རྟོགས་པ་དང་། སྤྲོས་པ་མེད་པ་གནས་
པ་དང་།། འཇིག་རྟེན་ཁམས་རྣམས་མཐོང་བ་དང་།། རང་ལུས་ཕྱི་ནང་མཐོང་
བ་དང་།། མུན་ཁང་ནང་དུ་རྫས་མཐོང་དང་།། གང་བལྟས་འོད་དུ་མཐོང་བ་
དང་། སངས་རྒྱས་ཞིང་ཁམས་མཐོང་བ་དང་།། ཐིག་ལེའི་ནང་དུ་སྐུ་མཐོང་
དང་།། གཞན་གྱི་བསམ་པ་ཤེས་པ་དང་།། མཁྱེན་པ་ཐོགས་རྡུགས་མེད་པ་ནི།།
ཡིད་ཀྱི་གྲུབ་རྟགས་ཡིན་པར་བཤད།། ཅེས་སོ། །གཞན་ཡང་རྟགས་སྒྲོན་ཆེ་བ་
ལས། གོས་དང་ཟས་མི་དགོས་པ་དང་། མཉམ་བཞག་ལ་ཟླ་བའམ་ཞག་གི་
བར་དུ་གནས་པ་དང་། རླུང་གར་འདོད་སར་འདྲེན་ནུས་པ་ལ་སོགས་པ་འབྱུང་
ཞིང་། རྟགས་དེ་རྣམས་ཀྱང་རྒྱུན་དུ་མི་གནས་པས་གཅིག་ནུབ་གཅིག་འཆར་
བ་ཡིན་ལ། དེ་དག་དོན་གྱི་རྟགས་ཐ་མ་ཡིན་པས། དངོས་གཞི་མཆོག་གི་རྟགས་
དང་མ་ལྡན་ན། དེ་རྣམས་ཀྱིས་ཀྱང་སངས་རྒྱས་པ་ལ་ཕན་པ་མེད་པར་
གསུངས་སོ། །
གཉིས་པ་དངོས་གཞི་འོད་གསལ་འབྱོངས་པའི་རྟགས་མཆོག་ཏུ་གྱུར་པ་ནི།
དབྱིངས་དང་ཐིག་ལེ་དང་སྐུ་ལ་སོགས་པ་སྒྲོན་མའི་སྒོར་སྣང་བ་རྣམས་ལ་གོམས་
པའི་རྟགས་མཆོག་ཏུ་གྱུར་པ་སྟེ། ནང་གསེས་ཀྱིས་ཕྱེ་ན་དབྱིངས་དང་། རིག་
པ་དང་། འོད་དང་། ཐིག་ལེ་དང་། སྐུ་ཚད་དུ་འབྱོངས་པའི་རྟགས་དང་
ལྔའོ། །དང་པོ་དབྱིངས་ལ་གོམས་པའི་ཚད་ནི། རྡོས་བཅས་འོད་གསལ་དུ་
257



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
*ངས་
ཡལ་ནས་ལྟས་ཚད་འོད་དུ་སྣང་བ་སྟེ། གསེར་གྱི་ཞུན་མ་དང་རྟགས་སྒྲོན་ཆེ་
བ་མཐུན་པར། དབྱིངས་ཀྱི་ཚད་ནི་གང་ལྟས་འོད་དུ་སྣང་བ་ཡིན།། ཞེས་
སོ། །འདི་ལ་གོམས་པའི་རང་གཞན་གཉིས་ཀས་མཐོང་བའི་རྟགས་སྒོ་གསུམ་
ལ་འབྱུང་བ་ནི། འདི་ལྟ་དབྱིངས་ལ་གོམས་པའི་སྐྱེས་བུ་དེས་ལུས་སྐད་ཅིག་
ལ་མི་སྣང་བར་བྱེད་ནའང་བྱེད་ཡོད་ལ། ངག་ལྐུགས་པ་ལྟ་བུ་སྨྲ་བ་མེད་ཅིང་།
སེམས་དངོས་འཛིན་དང་བྲལ་བས་དངོས་པོ་གང་ཡང་བལྟས་པ་ཙམ་གྱིས་
སྟོང་པར་ནུས་པའོ། །གཉིས་པ་རིག་པ་ལ་གོམས་པའི་ཚད་ནི། འཁྲུལ་པ་ཐམས་
ཅད་དབྱིངས་སུ་དག་ནས་རིག་པ་ལ་འཕེལ་འགྲིབ་མེད་པ་སྟེ། སྔ་མ་ལས།
རིག་པའི་ཚད་ནི་འཕེལ་འགྲིབ་མེད་པ་ཡིན།། ཞེས་སོ། འདི་ལ་གོམས་པ་
ལུས་སྐྱེ་ཤི་དང་བྲལ་བ་དང་། ངག་གཏམ་ཟུང་ཟད་ནས་གཞན་གྱི་ཚིག་རྗེས་
སུ་ཟློ་བ་དང་། སེམས་ཀྱིས་གཞན་སེམས་ཤེས་པ་ལ་སོགས་པ་འབྱུང་བའོ། །གསུམ་
པ་འོད་ལ་གོམས་པའི་ཚད་ནི། ཕྱི་ནང་རྡོས་བཅས་ཐམས་ཅད་འགགས་ནས་
འོད་གསལ་གྱི་སྣང་བ་དང་འདུ་འབྲལ་མེད་པ་སྟེ། དེ་ཉིད་ལས། འོད་ཀྱི་ཚད་
ནི་རྡོས་བཅས་འགགས་པ་ཡིན།། ཞེས་སོ། །འདི་ལ་གོམས་པས་ལུས་འོད་དུ་
སྣང་ཞིང་། ངག་སྨྱོས་པ་ལྟར་གང་བྱུང་སྨྲ་བ་དང་། སེམས་བེམ་པོ་ལ་འཇུག་
པས་སྐད་འབྱིན་པ་ལ་སོགས་པ་འབྱུང་བའོ། །བཞི་པ་ཐིག་ལེ་ལ་གོམས་པའི་
ཚད་ནི། ལྷུན་གྲུབ་ཀྱི་ཞིང་ཁམས་རྫོགས་པ་འཆར་ཞིང་འཁོར་འདས་གཅིག་
ཏུ་གྲོལ་བ་སྟེ། དེར་ལས། ཐིག་ལེའི་ཚད་ནི་སྐུ་ལྔ་རང་གསལ་ཡིན།། ཞེས་
སོ། །འདི་ལ་གོམས་པས་ལུས་གཡུང་དྲུང་གི་སྐུར་གྲུབ་ཅིང་། ངག་གི་རྟགས་
རྒྱུད་ལུང་མན་ངག་གི་ཚིག་རྣམས་རང་རྡོལ་དུ་འབྱུང་བ་དང་།
པའི་རྟེན་འབྲེལ་གྱིས་གཞན་གྱི་སྡུག་བསྔལ་སེལ་བར་བྱེད་པའོ། །ལྔ་པ་སྐུ་ལ་
སེམས་འགྱུས་
258



དབྱིངས་རིག་མཛོད། སྨད་ཆ།
གོམས་པའི་ཚད་ནི། སེམས་དཔའི་སྐུ་རང་རྐྱང་ནས་ཚོམ་བུའི་སྣང་བ་རྫོགས་
པ་ཡིན་ཏེ། དེ་ཉིད་ལས། སྐུ་ཡི་ཚད་ནི་རང་རྐྱང་སེམས་དཔའ་ཡིན། འདི་དག་
རྣམས་ནི་སྙིང་པོ་ངེས་པའི་ཚད།། ཅེས་སོ། །འདི་ལ་གོམས་པས་ལུས་སྤྲུལ་བསྒྱུར་
ནུས་པ་དང་། ངག་བྲག་ཅའི་རྣམ་པ་ལྟར་བརྗོད་སེམས་དང་བྲལ་བ་དང་།
སེམས་རེ་དོགས་དང་བྲལ་བ་ལ་སོགས་པ་འབྱུང་བའོ། །འདི་འོད་གསལ་གྱི་
སྣང་བ་ལྔའི་རིམ་པས་གྲོལ་སྔ་ཕྱིའི་ཁྱད་པར་བཤད་པ་ནི། རྟགས་སྒྲོན་ཆུང་
བ་ལས། དེ་ནས་སྣང་བའི་རྟགས་ཚད་ནི།། དང་པོ་སྣང་བ་འཆར་བའི་དུས།།
རེས་སྣང་རེས་མི་སྣང་བ་འབྱུང་།། རང་སྣང་ཡིན་པར་ཐག་བཅད་དེ། འཁོར་
བའི་སྡུག་བསྔལ་གྲོལ་བའི་རྟགས།། མངལ་དུ་སྐྱེ་བ་མི་བརྒྱུད་ཚད།། ཡིད་སེམས་
མི་རྟག་བན་མ་བུན།། དེ་ཐོག་ལུས་སེམས་བྲལ་འགྱུར་ཡང་།། དགེ་ལྡན་ལུས་
སུ་ངེས་པར་སྐྱེ།། དེ་འཕྲོ་མཐུད་ནས་རྫོགས་སངས་རྒྱ། དེ་ནས་སྣང་བ་འཕེལ་
པའི་དུས།། ཞིང་ཁམས་ཐིག་ལེ་སྣ་ཚོགས་འཆར།། དབྱིངས་དང་རིག་པ་འདྲེས་
པའི་རྟགས།། སྣང་བ་རང་སྣང་རྟོགས་པའི་ཚད།། སེམས་ལ་ངེས་ཤེས་སྐྱེ་བ་
འབྱུང་།། དེ་དུས་ལུས་སེམས་བྲལ་འགྱུར་ཡང་།། བར་དོ་ཤར་བཞིན་ངོ་ཤེས་
ནས།། རང་བཞིན་སྤྲུལ་པའི་ཞིང་དུ་སྐྱེ།། དེ་ནས་སྣང་བ་མཆེད་པའི་དུས།།
དབྱིངས་ཀྱི་རྒྱན་རྣམས་རྫོགས་པའི་རྟགས། སྣང་བ་རང་སེམས་གཉིས་མེད་
ཚད། དེ་དུས་ཉམས་ལེན་བྲལ་འགྱུར་ཡང་།། ཕ་རོལ་སྲིད་པའི་བར་དོ་རུ།།
ཞག་གསུམ་བར་དུ་གཉིད་པར་འདྲ།། དེ་ནས་ཞག་ལྔར་འོད་ལྔ་འཆར།། ཞག་
བརྒྱུད་ནས་ནི་རྫོགས་སངས་རྒྱུ།། དེ་ནས་སྣང་བ་རྒྱས་པའི་དུས།། སྟོང་ཉིད་
བཅུད་དུ་སྨིན་པ་སྟེ།། བེམ་པོའི་འཁྲུལ་པ་བྲལ་བའི་རྟགས།། དབྱིངས་རིག་
འདུ་འབྲལ་མེད་པའི་ཚད། དེ་དུས་ལུས་སེམས་བྲལ་ན་ཡང་། བར་དོར་རྟོགས་
259



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ནས་རྫོགས་སངས་རྒྱ།། དེ་ནས་སྣང་བ་རྫོགས་པའི་དུས། རིག་པ་བོན་སྐུ་མངོན་
དུ་རྟོགས། འོད་ལྔར་སྐུ་ལྔ་སྨིན་པའི་རྟགས། ལམ་དང་འབྲས་བུ་ཚད་དུ་ཕྱིན།།
སྐུ་གསུམ་ལམ་དུ་རྫོགས་པའི་ཚད།། དེ་དུས་འཁྲུལ་སྣང་ཡོད་མི་སྲིད།། དེ་ནས་
སྣང་བ་ཟད་པར་འགྱུར། དེ་ཕྱིར་རྟགས་ཚད་ལྡན་པ་དེ།། སྐྱེ་མེད་ཀུན་ཏུ་བཟང་
པོར་འགྱུར།། ཕ་རོལ་སྐྱེ་བ་ཡོད་མི་སྲིད།། དེ་བཞིན་དབང་པོ་ཡང་རབ་རྣམས།།
བར་དོ་མེད་པར་རྫོགས་སངས་རྒྱ།། ཞེས་སོ། །ཐོད་རྒལ་གྱི་སྣང་བ་བཞིས་གྲོལ་
ཚུལ་ཡང་བོན་ཉིད་མངོན་སུམ་གྱི་སྣང་བ་དང་། མུན་པའི་སྣང་བ་འཕེལ་བ་
དུས་མཉམ་ལ། མཆེད་པ་དང་རྒྱས་པ་གཉིས་གོང་འཕེལ། རྫོགས་པ་ཚད་
ཕེབས་དང་སྦྱར་བའི་གྲོལ་ཚད་ཀྱི་གནད་གཅིག་པ་སྟེ། མཐར་ཐུག་གམ་ཟད་
པ་ན་བར་དོ་མེད་པ་ཚེ་འདིར་འོད་ལུས་སུ་གྲོལ་ནས་སངས་རྒྱ་བའོ། །དེའང་
ལུས་རྟགས་རྫོགས་ན་བར་དོར་བདེན་པ་མཐོང་ལ། ལུས་ལ་ངག་གི་རྟགས་
ལྡན་ན་སྤྲུལ་པའི་ཞིང་དང་། དེ་གཉིས་གཅིག་ཤོས་ཀྱི་སྟེང་དུ་སེམས་རྟགས་
རྫོགས་ན་བར་དོ་ལ་སྐད་ཅིག་གསུམ་གྱིས་གྲོལ་ལ། གསུམ་ཀ་རྫོགས་ན་རང་
དོན་མཐར་ཕྱིན་ནས་སྙིང་རྗེས་གཞན་དོན་ལ་འཇུག་པའོ། །རྟགས་གསུམ་པོ་
ལས་ཁྱད་པར་ཅན་མ་ཡིན་པའི་རྟགས་འགའ་ཙམ་ཡོད་ཀྱང་། མ་ངེས་པའི་
རྟགས་ཅན་ཡིན་པས་མི་གྲོལ་ལ། རྟགས་ཚང་ལ་ཁྱད་པར་ཅན་གྱིས་གྲོལ་བ་
སྟེ། འདི་ལྟ་རྟགས་ཡོད་ཙམ་ལ་གྲོལ་བས་མ་ཁྱབ་ལ། གྲོལ་བ་ལ་རྟགས་ཡོད་
པས་ཁྱབ་པའི་ཕྱིར་རོ། །དེའི་ཕྱིར་ན་ཉམས་སུ་བླངས་བ་ལ་རྟགས་ཚད་དང་
ལྡན་པ་དགོས་ཏེ། འོད་གསལ་སེམས་ཀྱི་མེ་ལོང་ལས། ཉམས་སུ་བླངས་ཟེར་
ནས་རྟགས་དང་ཚད་མ་ཐོན་ན། མཚོན་སོ་ལ་ངར་མེད་པ་དང་འདྲའོ། །ཞེས་
དང་། གསེར་གྱི་ཞུན་མ་ལས། ཚད་དང་མི་ལྡན་སངས་རྒྱས་རྒྱང་དུ་ལུས།།
260



དབྱིངས་རིག་མཛོད། སྨད་ཆ།
བྱེ་མ་དག་ལ་མར་བཙིར་ཅི་བཞིན་ནོ། །དེ་ཕྱིར་རྟགས་ཚད་ལྡན་པ་རབ་ཏུ་
གཅེས།། ཞེས་སོ། །དེ་ལྟ་བུའི་ཕྱི་ནང་གི་རྟགས་གང་ཡང་མེད་ན། ལྟ་བ་ལ་
གདིང་ཐོབ་ཟེར་ཡང་ཡིད་དཔྱོད་དུ་སོང་བར་ངེས་པས། དེ་ལྟ་བུས་ང་བསྒོམ་
མེད་དུ་སོང་བས་ལས་ཀྱིས་མི་གནོད། ད་བསྒོམ་མི་དགོས་སྙམ་པ་དག་ནི་མངོན་
སུམ་དུ་བདུད་ཀྱིས་བསླུས་པའོ། །དེ་བས་ན་ཉམས་སུ་བླངས་བས་སྔོན་ལ་སྒོ་
གསུམ་གྲུབ་པ་མངོན་དུ་ཐོབ་ནས་གཟོད་སངས་རྒྱ་དགོས་པས་ན། སྒོ་གསུམ་
གྱི་གྲུབ་རྟགས་འདི་བཞིན་མ་ཐོན་པར་སངས་རྒྱས་པར་རེ་བ་འཁྲུལ་པའོ། །དེ་
ཕྱིར་ཉམས་ལེན་ལ་ནན་ཏན་གྱིས་བརྩོན་པས་རྟགས་དང་ལྡན་ན་གྲོལ་བ་ལ་
ཐེ་ཚོམ་མི་དགོས་ངེས་པ་སྟེ། རྟགས་སྒྲོན་ཆེ་བ་ལས། ཚད་ལ་མ་ཕེབས་དོན་
ཉིད་ཤེས་པ་མིན།། ཚད་དང་ལྡན་པའི་ཉམས་ལེན་ཆུད་མི་ཟ།། དེ་ཕྱིར་རྟགས་
ཚད་ལྡན་པ་རབ་ཏུ་གཅེས།། ཞེས་སོ། །འདིར་འབད་ཀྱང་རྟགས་མེད་པ་རྣམས་
མ་ལྷོད་པར་ཉམས་ལེན་ལ་བརྩོན་པའི་ཚེ་ཕྱི་མར་འབད་པས་རྟགས་ཐམས་
ཅད་རྫོགས་ནས་སངས་རྒྱ་བ་ལ་ཐེ་ཚོམ་མི་དགོས་སོ། །
དོན་གཉིས་པ་བར་དོའམ་ཕྱི་མར་གྲོལ་བའི་རྟགས་བཤད་པ་ལ་གཉིས་ཏེ།
མདོར་བསྟན་པ་དང་། རྒྱས་པར་བཤད་པའོ། །དང་པོ་ནི། རྫོགས་པ་ཆེན་
པོའི་ལམ་ལ་ཞུགས་ཀྱང་བརྩོན་འགྲུས་དམན་པའི་གྲོལ་བ་ཚད་དུ་མ་ཕྱིན་པ་
གང་ཞིག །རྡོས་བཅས་ཀྱི་ལུས་དང་སེམས་བྲལ་དུས་ཡང་སྲིད་ཕྱི་མ་ལེན་པ་
མེད་པར་ཟག་པ་རྣམས་ལས་གྲོལ་བའི་རྟགས་སུ། སྐུ་གདུང་རིང་བསྲེལ་དང་
སྒྲ་འོད་ཀྱི་སྣང་བ་ཆེན་པོ་མངོན་སུམ་དུ་བསྟན་ནས་རྫོགས་སངས་རྒྱས་པ་སྟེ།
ཚེ་དབང་སྙན་རྒྱུད་ལས། འདའ་ཚེ་སྐུ་དང་ཡིག་འབྲུ་དང༌། བཟང་རྟགས་
བཅས་ནས་སངས་རྒྱས་རྒྱའོ། །ཞེས་སོ། །དེ་ཡང་རྫོགས་སངས་རྒྱས་ཞེས་པ་
261



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལའང་རྒྱ་ལུགས་གཉིས་ཡོད་དེ། ཞྭ་ལྟ་བུའི་གདམས་པ་ལས། མངོན་པར་
རྫོགས་པའི་སངས་རྒྱས་སོ། །ཡང་དག་རྫོགས་པའི་སངས་རྒྱས་སོ། །ཞེས་པ་
འདི་ལ་རྟོགས་ལུགས་ཀྱི་ངོས་ནས་ཕྱེ་ན་དང་པོ་ནི། སངས་རྒྱས་གཤེན་རབ་
མི་བོ་ནས་གང་ཟག་རྟོགས་པ་ཤར་བ་ཡན་ཆད་ཡིན་ལ། ཕྱི་མ་ནི་ཀུན་ཏུ་བཟང་
པོས་ཐོག་མའི་རང་སར་ཟིན་པའོ། །ཡང་གྲོལ་ལུགས་ཀྱིས་ཕྱེ་ན་དང་པོ་ནི་
རྡོས་བཅས་ཀྱི་ལྷག་མ་དང་བཅས་པས། སྐུ་དང་ཡིག་འབྲུ་སྒྲ་འོད་ཀྱི་སྣང་བ་
ཆེན་པོས་མངོན་པར་རྫོགས་པར་སངས་རྒྱས་པ་ཡིན་ལ། ཕྱི་མ་ནི་བརྩོན་འགྲུས་
རབ་རྡོས་བཅས་དེངས་པའི་ཕུང་པོ་ལྷག་མ་མེད་པར་ཡང་དག་པར་རྫོགས་
པར་སངས་རྒྱས་པའོ། །འདིའི་རྡོས་བཅས་དེངས་ལུགས་ཀྱང་རིག་པས་བོར་
བའི་ལུས་ཡོད་འཕྲོ་ལ་རྡུལ་ཕྲན་དུ་དེངས་པ་ནམ་མཁའི་འཆི་ལུགས་དང༌།
མཁའ་འགྲོ་མ་དང་བརྫུས་སྐྱེས་རྣམས་འཆི་བའི་དུས་རོ་སུས་ཀྱང་མི་མཐོང་བ་
ལྟར། ལུས་ལ་རིག་པ་ལྡན་བཞིན་པའི་ངང་ལས་རྡུལ་ཕྲན་དུ་དེངས་པ་མཁའ་
འགྲོ་མའི་འཆི་ལུགས་གཉིས་ནི། ཀ་དག་ཁྲེགས་ཆོད་དུ་གྲོལ་བས་དབྱིངས་
རིག་གཅིག་ཏུ་འདྲེས་ནས་ཕྱིར་མི་ལྡོག་པའོ། །ཡང་རིག་པ་དབྱིངས་སུ་ཐིམ་
ནས་ལུས་འོད་ཕུང་དུ་ཡལ་བ་མེ་དཔུང་གི་འཆི་ལུགས་དང་། རིག་པ་བཟུང་
བའི་ལུས་ནམ་མཁར་སྒྲ་དང་བཅས་ཏེ་འོད་དུ་ཡལ་པ་རིག་འཛིན་གྱི་འཆི་ལུགས་
གཉིས་ནི། ལྷུན་གྲུབ་ཐོད་རྒལ་དུ་གྲོལ་བའོ། །འདི་དག་གི་གནད་དབྱིངས་ལ་
སྒྲིབ་བྱེད་རླུང་སེམས་ཀྱི་དྲི་མ་ཤིན་ཏུ་ཕྲ་བ་དེ་དག་པས་ནང་དབྱིངས་ཟད་
སར་ཕྱིན་དུས་ཕྱི་ལུས་ཀྱི་རྡོས་པ་རང་དེངས་ནས་མི་སྣང་བའོ། །
གཉིས་པ་རྒྱས་པར་བཤད་པ་ལ། འོད་དང་། གདུང་དང་། སྒྲ་དང་། ས་
གཡོ་བ་དང་། སྐུ་དང་ལྔ་རྒྱས་པར་བཤད་པའོ། །དང་པོ་འོད་ལ་བཞི་ལས།
262



དབྱིངས་རིག་མཛོད། སྨད་ཆ།
ངོ་བོ་ནི། རིག་པའི་རང་གདངས་འོད་ཁ་དོགས་ལྔ་རང་གསལ་བའོ། །རྒྱུ་ནི་
འོད་ལྔ་ལ་སྦྱངས་པ་དང་། འབྱུང་བ་དྭངས་པ་གཉིས་འཛོམ་པ་ལས་འབྱུང་
བ་སྟེ། རྟགས་སྒྲོན་ཆེ་བ་དང་གསེར་ཞུན་གཉིས་མཐུན་པར། ཕྱི་ཡི་ཚད་ནི་
འདི་ཡིན་རིགས་ཀྱི་བུ། འོད་ཀྱི་ཚད་ནི་འོད་དུ་སྣང་བ་ཡིན། ཞེས་སོ། །དབྱེ་
བ་ནི་གྱེན་དུ་འགྲེང་བ་དང་། མུ་ཁྱུད་དུ་བསྐོར་བ་དང་། རྩིབས་ལས་ཤར་བ་
དང་གསུམ་མོ། །གྲོལ་ཚད་ཀྱི་ངེས་པ་ནི། གྱེན་འགྲེང་གནམ་འཐེན་ལྟར་བྱུང་
བ་དང་། མུ་ཁྱུད་དུ་སྣང་བ་གཉིས་གང་བྱུང་ཡང་བར་དོ་དང་པོར་ཀ་དག་
གི་སྣང་བ་ལ་གྲོལ་བའི་རྟགས་སོ། །རྩིབས་ཤར་བྱུང་ན་བར་དོ་ཐ་མའི་ཚེ་གྲོལ་
ལོ། །གཉིས་པ་གདུང་ནི། ཚེ་དབང་སྙན་རྒྱུད་ལས། རིང་བསྲེལ་ཤ་རཱི་བ་རཱི་
རཾ།། ཆུ་རཱི་རཾ་དང་པཉྩ་རཾ། ཉ་རཱི་ལ་སོགས་ལྔ་འབྱུང་ངོ༌། །ཞེས་པས། གདུང་
དང་རིང་བསྲེལ་གཉིས་ལས། གདུང་ནི་ཤ་རཱི་རཾ་ལ་སོགས་པ་ལྔའོ། །གདུང་
ལྔ་པོ་འདི་ལ་ཁ་དོག་དང་རྒྱུའི་ཁྱད་པར་ལས་ཞི་དྲག་གི་གདུང་ལྔ་ལྔ་འབྱུང་སྟེ།
ཞི་བའི་གདུང་གི་ཁ་དོག་ནི། ཤ་རཱི་རཾ་དཀར་པོ། བ་རཱི་རཾ་སྔོ་ནག །ཆུ་རཱི་རཾ་
སེར་པོ། བསྭཱ་རཱི་རཾ་དམར་པོ། ཉ་རཱི་རཾ་ལྗང་གུའོ། །ཁྲོ་བོའི་གདུང་གི་ཁ་དོག་
གི ཤརཱི་རཾ་དཀར་པོ། བ་རཱི་རཾ་སེར་པོ། ཆུ་རཱི་རཾ་སྔོ་ནག །ཉ་རཱི་རཾ་སྨུག་ནག །པཉྩ་
རཱི་རཾ་ལྗང་ནག་གོ །ཡང་ཞི་བའི་གདུང་ཤ་རཱི་རཾ། བ་རཱི་རཾ། ཆུ་རཱི་རཾ། བསྭ་རཱི་
རཾ་དང་བཞི་རིམ་བཞིན། རུས་པ་དང་། དྲོད་དང་། ཁྲག་དང་། འབྱུང་བའི་
དྭངས་མ་ལས་འབྱུང་ལ། ཉ་རཱི་རཾ་ནི་ཤེས་པའི་དྭངས་མ་ལུས་ལ་འདུས་པ་
ལས་འབྱུང་བའོ། །ཁྲོ་བོའི་གདུང་ཤ་རཱི་རཾ། ཆུ་རཱི་རཾ། བ་རཱི་རཾ། ཉ་རཱི་རཾ། པཉྩ་
རཾ་དང་ལྔ་རིམ་བཞིན། ཐོད་པའི་ལྷ་བ་དང་། ཁྲག་དང་། ཚིགས་དང་། རྐང་
དང་། འབྱུང་བའི་དྭངས་མ་ལས་འབྱུང་བའོ། །གནས་ནི་ཤ་རཱི་རཾ་མགོ །བ་
23



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
རཱི་རཾ་རྩིབ་མའི་གོ་བ། ཆུ་རཱི་རཾ་མཆིན་པ། བསྭཱ་རཱི་རཾ་མཁལ་མ། ཉ་རཱི་རཾ་གློ་
བའི་སྟེང་ན་གནས་པའོ། །ཆེ་ཆུང་གི་ཚད་ནི་ཤ་རཱི་རཾ་མོན་སྲན་གྱི་འབྲུ་ཙམ་སྟེ་
སྲན་དཀར་མོ་དང་མཉམ་ལ། གཞན་རྣམས་ཡུངས་དཀར་འབྲུ་ཙམ་དང་
སྲན་ཆུང་གི་འབྲུ་ཙམ་གྱི་བར་དུ་འབྱུང་ངོ། །དབྱིབས་ནི་གདུང་ལྔ་པོ་དེ་ཐམས་
ཅད་རབ་ཏུ་ཟླུམ་ལ་འདྲིལ་བ། རང་འོད་གཏིང་གསལ་དུ་ཡོད་པ་ཉི་ཟེར་ལ་
བསྟན་དུས་རབ་ཏུ་འཚེར་ཞིང་དྭངས་པའོ། །གདུང་དེ་དག་རིག་པ་གདངས་
ཀྱི་ཐིག་ལེ་ལ་སྦྱངས་པ་རྣམས་ལ་འབྱུང་བ་ཡིན་ཏེ། རྟགས་སྒྲོན་ཆེ་བ་ལས།
ཐིག་ལེའི་ཚད་ནི་གདུང་ནི་ཡང་དག་ཡིན། ཞེས་སོ། །གྲོལ་ཚུལ་ནི། ཞི་བའི་
གདུང་ནི་རང་སྣང་ངེས་པའི་རིགས་ཀྱི་སར་གྲོལ་བའི་རྟགས་དང་། ཁྲོ་བོའི་
གདུང་ནི་སྐུ་ལྔ་འཐོབ་པའི་རྟགས་ཡིན་ནོ། །རིང་བསྲེལ་ནི་གདུང་དང་འདྲ་
ཙམ་ལ་དབྱིབས་ཟླུམ་ཞིང་ཁ་དོག་ལྔ་གང་རུང་དུ་འབྱུང་བའོ། །རྒྱུ་ནི་དྭངས་
མ་དཀར་དམར་དང་ཤ་རུས་དང་དྲོད་དབུགས་ཀྱི་དྭངས་མ་འདྲིལ་བ་ལས་
འབྱུང་ལ། གདུང་ནི་དྭངས་མའི་ཤིན་ཏུ་དྭངས་མ་ལས་འབྱུང་བའོ། །གདུང་
དང་རིང་བསྲེལ་གྱི་ཁྱད་པར་ནི། གདུང་ནི་འབྱུང་བའི་གནོད་པས་མི་ཤིགས་
པས་ལྕགས་ཀྱི་གཏུན་དུ་ཐོ་བས་བརྡུངས་ཀྱང་མི་འཇིག་ལ། རིང་བསྲེལ་ནི་དེ་
དག་གིས་འཇིག་པས་བསྲེགས་ཐལ་ན་ཡང་འཚིག་པས་རིང་བསྲེལ་མི་འབྱུང་
བ་ཡིན་ནོ། །རིང་བསྲེལ་རྫོགས་ཆེན་གྱི་རྣལ་འབྱོར་ལ་བྱུང་ན་རང་བཞིན་སྤྲུལ་
སྐུར་དབུགས་འབྱིན་པའི་རྟགས་ཡིན་ལ། གཞན་ཀུན་མ་ངེས་ཏེ། འགྲོ་བ་
ཕལ་པ་དང་། བྱ་དང་ཁྱི་ལ་སོགས་དང་། སྡིག་ཅན་དང་། དགེ་བའི་བཤེས་
གཉེན་ཡིད་དཔྱོད་མཁན་རྣམས་ལ་ཡང་འབྱུང་བ་ཡོད་དེ། ལ་ལ་མཐོ་རིས་སུ་
སྐྱེ་ལ། ལ་ལ་ངན་སོང་དུ་སྐྱེ་བའོ། །སྐྱེ་བོ་ཕལ་པ་དང་སངས་རྒྱས་ཀྱི་རིང་བསྲེལ་
264



དབྱིངས་རིག་མཛོད། སྨད་ཆ།
ནི་རབ་ཏུ་དྭངས་མི་དྭངས་དང་འོད་ལྔ་ཡོད་མེད་དང༌
། བྱང་ཆུབ་ཤིང་དང་
དེའི་ལོ་མས་བརྟག་ན་ཤེས་སོ། །གསུམ་པ་སྒྲ་ལ་བཞི་ལས། ངོ་བོ་ནི་ངེས་མེད་
ཀྱི་སྒྲ་རྣའི་དབང་པོ་ལ་གྲགས་པའོ། །རྒྱུ་ནི་སྤྱིའི་རྒྱུ་གནམ་སའི་སྟོང་སྦྱོར་ལས་
འབྱུང་ལ། འདིར་རླུང་ལས་རུང་ལ་སྦྱངས་པས་འབྱུང་བ་སྟེ། རྟགས་སྒྲོན་ཚེ་
བ་ལས། རླུང་གི་ཚད་ནི་ཕྱི་ནང་དེ་བཞིན་སྒྲ།། ཞེས་སོ། །ཕྱི་ནང་གིས་དབྱེ་བ་
ནི། ཕྱིའི་སྒྲ་ནི་དལ་ལ་རྒྱུན་རིང་བ་སྟེ་ཞི་བའི་སྒྲ་དང་། ནང་གི་སྒྲ་དྲག་ལ་ཡུན་
ཐུང་བ་འབྲུག་སྒྲ་ལྟ་བུ་ཁྲོ་བོའི་སྒྲ་དང་གཉིས་ཏེ་འུར་བ་དང་ཐུག་པ་ཞེས་བྱའོ། །གྲོལ་
ཚུལ་ནི། དལ་ལ་རྒྱུན་རིང་བའི་འུར་བ་ནི་ཞི་བའི་སྐུར་བསམ་གཏན་གྱི་ཞག་
བདུན་མངོན་པར་གྲོལ་ལ། འུར་ཐུག་བརྩེགས་མ་དྲག་ལ་ཡུན་ཐུང་བ་ནི་དེ་
བཞིན་ཞག་བཅུ་བཞི་ན་ཁྲོ་བོའི་སྐུར་གྲོལ་བའི་རྟགས་སོ། །དེ་གཉིས་ཀྱང་རིགས་
ལྔར་ཡོད་ལ། དེའི་ཞིང་གང་དུ་གྲོལ་བའི་མཚན་མ་བརྟག་པ་ནི། རྣལ་འབྱོར་
པ་དེ་གྲོང་པའི་གནས་སམ། རོ་བསྐྱལ་སྦྱངས་ཀྱི་གནས་ཀྱི་ཤར་དུ་གྲགས་ན་
གཡུང་དྲུང་རིགས། བྱང་དུ་ལས་ཀྱི་རིགས། ནུབ་ཏུ་པདྨ་རིགས། ལྷོར་རིན་
ཆེན་རིགས། སྟེང་དུ་བྱུང་ན་དེ་བཞིན་རིགས་ཀྱི་ཞིང་ཁམས་སུ་སྐྱེ་བའི་རྟགས་
སོ། །བཞི་པ་ས་གཡོ་བ་ལ་བཞི་ལས། ངོ་བོ་ནི་བཅུད་བརྟེན་པའི་སྣོད་ཀྱི་གཞི་
གཡོ་བའི་རྣམ་པའོ། །རྒྱུ་ནི་དབྱིངས་ལ་སྦྱངས་པའི་ནུས་པས། གཞིའི་རླུང་
བསྐུལ་བས་གཡོ་བ་སྟེ། སྔ་མ་ལས། དབྱིངས་ཀྱི་ཚད་ནི་ས་ནི་གཡོ་བ་ཡིན།།
ཞེས་སོ། །དབྱེ་བ་གཡོ་བ། རབ་ཏུ་གཡོ་བ། ཆེར་གཡོ་བ། ཀུན་དུ་གཡོ་བ་
དང་བཞིའོ། །འདི་དག་འདིའི་སྒོ་མཐོང་ཡང་སྔོན་འགྲོ་སྦྱོང་འཕྲོ་ལ་ཤི་བ་དང་།
དགེ་བའི་བཤེས་གཉེན་ནམ་འདུལ་འཛིན་པ་དང་། གང་ཟག་ཕལ་པ་དགེ་བ་
ལ་བརྩོན་པ་དང་། བཏགས་གྲོལ་བཏགས་པའི་གང་ཟག་འགའ་ཞིག་ཚེ་འཕོས་
26



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དུས་ན་འབྱུང་བའོ། །དེ་དག་གི་གྲོལ་ཚད་ནི། དབུགས་དང་བྲལ་མ་ཐག་དེའི་
གནས་ནས་ས་གཡོས་ན་རྣམ་རྩོད་པའི་ས་ཐོབ་ནས་སྦྱོང་བའི་ལམ་ལ་གནས་
པའི་རྟགས་སོ། །ཤི་ནས་ཞག་གསུམ་ན་ཤར་ཕྱོགས་ནས་གཡོས་ན་རང་རྟོགས་
པའི་ས་ཐོབ་བོ། །ཞག་དྲུག་ན་ལྷོ་ནས་གཡོས་ན་གཡུང་དྲུང་སེམས་དཔའི་ས་
ཐོབ་བོ། །ཞག་དགུ་ན་སྟེང་ནས་སྒྲ་ཅུང་ཟད་དང་མཉམ་དུ་གཡོས་ན་རིག་པ་
འཛིན་པའི་ས་ཐོབ་བོ། །རིག་འཛིན་གྱི་ས་ནི། རྣམ་པར་སྨིན་པའི་ས་ལ་སོགས་
པ་བཞིའམ། རིག་འཛིན་ཐར་པའི་ལམ་བརྒྱུད་གོང་དུ་དབང་བཞིའི་སྐབས་
སུ་བཤད་ཟིན་པ་དེ་དག་གོ །དེ་དག་གང་ཡང་རང་གི་ས་དང་པོ་ཐོབ་ནས་ཕྱི་
མ་དག་སྦྱོང་བའི་ལམ་ལ་ཡུན་རིང་དུ་གནས་པའོ། །ལྔ་པ་སྐུ་ལ་ལྔ་ལས། ངོ་བོ་
ནི་ལྷའི་སྐྱེ་མཆེད་ཀྱི་རྣམ་པ་དངོས་པོར་འབྱུང་བའོ། །རྒྱུ་ནི་ངོ་བོའི་རྒྱུ་སེམས་
ཅན་ཀུན་ལ་ཡེ་ནས་རིག་གདངས་སྐུ་དང་ཐིག་ལེ་ཡོད་པ་དེ་ཉིད། ལམ་བསྐྱེད་
རྫོགས་ཀྱིས་གསལ་བཏབ་ནས་སྦྱངས་པས། མངོན་གྱུར་གྱི་རྒྱུ་དྭངས་མའི་
འབྱུང་བ་འདུས་པ་ལས་འབྱུང་བ་སྟེ། བག་ལ་ཞར་ཡོད་པ་མ་སྨིན་པའི་རང་
བཞིན་མངོན་གྱུར་དུ་སྨིན་པ་སྐུ་དང་གདུང་དུ་སྣང་བ་སྟེ། ཡང་སྔ་མ་ལས།
སྐུ་ཡི་ཚད་ནི་ཕྱི་ནང་དེ་བཞིན་སྐུ།། འདི་དག་རྣམས་ཀྱང་རིག་པའི་ཡོན་ཏན་
ཡིན།། ཞེས་སོ། །དབྱེ་བ་ནི་ཕྱི་ནང་སྟེ་ཞི་ཁྲོ་གཉིས་སོ། །དེ་ལའང་སྐུ་རྐྱང་དང་།
ཕྱེད་སྐུ་དང་། ཡབ་ཡུམ་འཁྲིལ་སྦྱོར་དང་། ཚོམ་བུ་དང་ཅི་རིགས་སུ་འབྱུང༌
བའོ། །གཞན་ཡང་ས་བོན་ཡིག་འབྲུ་དང་གཡུང་དྲུང་དང་
། འཁོར་ལོ་ལ་སོགས་
པ་ཕྱག་མཚན་གྱི་རྣམ་པར་སྣང་བ་ཅི་རིགས་སུ་འབྱུང་བའོ། །དེའང་བསྐྱེད་
རྫོགས་གང་ཡང་ནར་མ་སོན་པ་ལས་ཡིག་འབྲུ་དང་། ཕྱག་མཚན་དང་ཕྱེད་
སྐུ་དང་། རང་རྐྱང་དུ་འབྱུང་ལ། ཡོངས་སུ་རྫོགས་པ་ལས་ཡབ་ཡུམ་དང་ཚོམ་
2f6



དབྱིངས་རིག་མཛོད། སྨད་ཆ།
བུ་དང་དཀྱིལ་འཁོར་དུ་སྣང་བ་འབྱུང་བའོ། །གནས་ནི་མགོའམ་སྒལ་ཚིགས་
ནས་འབྱུང་བ་ཤས་ཆེ་ལ། གཞན་ནས་ཀྱང་འབྱུང་མོད་ཀྱང་འདིར་འོད་གསལ་
འབྱོངས་པའི་སྐུ་ནི་ངེས་པ་དེ་གཉིས་ལས་འབྱུང་བའོ། །གྲོལ་ཚུལ་ངོས་བཟུང་
བ་ནི། ཞི་ཁྲོ་གཉིས་ཀ་བྱུང་ན་འཆི་ཁའི་བར་དོའི་ཀ་དག་གི་རང་གདངས་
ཤར་བའི་དུས་སུ་གྲོལ་ལ། ཞི་སྐུ་བྱུང་ན་སྣང་བ་འདི་འགགས་མ་ཐག་འོད་
གསལ་གྱི་རང་སྣང་ལ་བསམ་གཏན་གྱི་ཞག་ལྔ་ན་གྲོལ་ལོ། །བསམ་གཏན་གྱི་
ཞག་ནི་ཏིང་ངེ་འཛིན་གྱི་གནས་ཆ་ལ་ཟེར་ཏེ། རྣལ་འབྱོར་པ་ལ་རིང་ཐུང་གི་
ཁྱད་ཡོད་དོ། །ཁྲོ་བོའི་སྐུ་བྱུང་ན་དེ་ནི་བོན་ཉིད་ཀྱི་བར་དོར་སྒྲ་འོད་ཟེར་གསུམ་
རང་སྣང་དུ་ཤར་བ་ལ་སྐད་ཅིག་ཆ་ལྔས་གྲོལ་བའི་རྟགས་ཡིན་ནོ། །དབྱིངས་
རིག་རིན་པོ་ཆེའི་མཛོད་ལས་རྫོགས་པ་ཆེན་པོའི་རྣལ་འབྱོར་གྲོལ་སྔ་ཕྱིའི་རིམ་
པ་རྟགས་ཀྱི་རྣམ་གྲངས་ངེས་པས་གཏན་ལ་ཕེབས་པའི་ལེའུ་སྟེ་བཅུ་དགུ་པའོ།། །།
༈ དེ་ལྟར་དབང་པོ་དང་བརྩོན་པ་རབ་རྣམས་ཚེ་འདིར་གྲོལ་བའི་ལམ་གྱི་
རྣམ་གྲངས་མ་ལུས་པ་བསྟན་ནས། ད་ནི་འབྲིང་དང་ཐ་མ་དག་གི་རང་སྐལ་
གྱི་ལམ་ཟབ་མོ་རྣམས་གཏན་ལ་དབབ་པ་ལ་རྣམ་པ་གཉིས་ཏེ། བརྩོན་པ་དང་
དབང་པོ་འབྲིང་རྣམས་བར་དོར་མངོན་པར་རྫོགས་པར་སངས་རྒྱ་བ་དང་།
ཐ་མའི་ཐ་མ་རྣམས་རང་བཞིན་སྤྲུལ་པས་དབུགས་འབྱིན་པའི་ལམ་གྱི་རིམ་པ་
རྒྱ་ཆེར་བཤད་པའོ།།
དང་པོ་ལ་གཉིས་ཏེ། བར་དོ་སྤྱིའི་རྣམ་པར་བཞག་པ་དང་།
བཞིན་རྒྱས་པར་བཤད་པའོ། །དང་པོ་ནི། ཐོག་འབེབས་ལས། རང་བྱུང་ཡེ་
ཤེས་གཞི་ཡི་བར་དོ་དང་། ཞེས་པ་འདི་ལ་ངོ་བོ། ངེས་ཚིག །དབྱེ་བ་གསུམ་
ལས། དང་པོ་ངོ་བོ་ནི། ད་ལྟ་ཐ་མལ་གྱི་ཤེས་པ་རང་ལུགས་སུ་གནས་པ་འདི་
སོ་སོའི་རང་
267



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཉིད་ཁོ་ན་བར་དོ་ཐམས་ཅད་ཀྱི་ངོ་བོར་གནས་ཤིང་། དེ་གང་ཞིག་ཕྱིར་མཆེད་
པའི་གཞི་སྣང་དང་བཅས་དུས་འཁོར་འདས་ཀྱི་འབྱུང་གཞིར་གནས་པས་རང་
བྱུང་ཡེ་ཤེས་གཞིའི་བར་དོ་ཞེས་བྱའོ། །གཉིས་པ་ངེས་ཚིག་ནི། རིག་པ་རྒྱུ་རྐྱེན་
ལས་རག་མ་ལུས་པས་རང་བྱུང་། རྩལ་སྣང་རང་ལུགས་སུ་ཤར་བས་ཡེ་ཤེས།
དེ་ལས་འཁོར་འདས་ཀྱི་སྣང་ཚུལ་བྱུང་བས་གཞི། སྣང་བ་དེ་ཉིད་ཀ་དག་གི་དབྱིངས་
ནས་ཕྱིར་བསྐྱོད་པས་སླར་ཀ་དག་ཏུ་ནུབ་དགོས་པའི་ཕྱིར་གཤིས་ཀ་དག་གི་
བར་ན་ཡོད་པས་བར་ཞེས་བྱའོ། །ཀ་དག་ལ་བར་མེད་ཀྱང་གཞི་ལས་ཕྱིར་སྣང་
བའི་ཐོག་མཐའ་ཀ་དག་ལ་རེག་དགོས་ཕྱིར་བར་ཞེས་བཏགས་པའོ། །དོ་ཞེས་
པ་ཐོག་མཐའ་གཉིས་ཟུང་དུ་འཇུག་པའི་སྒྲ་སྟེ། དཔེར་ན་དོ་ཡའི་སྦྲེལ་ཐག་བཞིན་
ནོ། །གསུམ་པ་དབྱེ་བ་ལ་འཁོར་འདས་གཉིས་སུ་དབྱེ་བ་དང་། འཁོར་བ་རང་
སྒོས་དབྱེ་བ་གཉིས་ལས། དང་པོ་ནི་ཡེ་གདངས་རྩལ་ཤར་དག་པ་གྲོལ་བའི་
བར་དོ་དང་། རྒྱུ་དྲུག་ཁ་འབྱམས་མ་དག་འཁྲུལ་པའི་བར་དོ་གཉིས་ཏེ། འཁོར་
འདས་གཉིས་སུ་སྣང་བ་དེ་ཀ་དག་གི་གཞི་ལ་བསྐྱལ་ནས་དེར་ས་ཟིན་དགོས་
པའི་ཕྱིར་རྟོགས་འཁྲུལ་གཉིས་ཀྱི་བར་དོ་ཞེས་བྱ་སྟེ། ཤེས་རབ་ཡུམ་གྱི་སྒྲོན་མ་
ལས། ཆགས་པ་ཀུན་གཞིའི་བར་དོ་ལ།། འཁོར་འདས་རྟོགས་འཁྲུལ་ས་ཟིན་
བརྟག །ཅེས་སོ། །
གཉིས་པ་འཁོར་བ་རང་སྒོས་དབྱེ་བ་ལ་དབྱེ་གཞི་དང་། དབྱེ་བ་གཉིས་ལས།
དང་པོ་ནི། སྤྱིར་ཀ་དག་རང་ས་ན་ལྷུན་གྲུབ་ཀྱི་སྣང་བ་དངོས་སུ་གྲུབ་པ་མེད་
ཀྱང་འཆར་རུང་ཙམ་དུ་མ་འགགས་ལ། ལྷུན་གྲུབ་རང་ས་ན་འཁོར་འདས་
གཉིས་སུ་གྲུབ་པ་མེད་ཀྱང་འབྱུང་བའི་སྒོ་ཡོད་པས། མ་དག་པ་ལྟར་འཁོར་
བའི་སྒོ་ལས་རིགས་དྲུག་གི་སྣང་བ་ཤར་བ་ཡིན། རང་སྣང་ཡིན་ཀྱང་བློ་དམུན་
268



དབྱིངས་རིག་མཛོད། སྨད་ཆ།
པོ་ལ་གཞན་དུ་སྣང་བའི་ཕྱིར། ཡིན་པ་དེ་མིན་པར་སོང་ནས་ཀུན་གཞི་དང་
སེམས་ཀྱིས་བསྡུས་པའི་འཁོར་བའི་བོན་རྨི་ལམ་གྱི་སྣང་བ་ལྟ་བུ་འདི་བྱུང་བས།
ད་ལྟའི་སྣང་བ་འདི་རང་སྣང་ལྷུན་གྲུབ་ཀྱི་སྒོར་ཤར་བ་ཡིན་པར་ཤེས་དགོས་
སོ། །ད་ལྟར་དངོས་མེད་ལས་དངོས་པོ། གཉིས་མེད་ལས་གཉིས་སྣང་། རང་
ལས་གཞན་དུ་སྣང་བའི་སྣང་བ་འདི། དག་བྱར་ཡོད་པས་མ་དག་ག མི་བདེན་
པས་འཁྲུལ་སྣང་ཡིན་ཏེ། འདི་ཉིད་ཁོ་ན་བར་དོ་ཐམས་ཅད་ཀྱི་དབྱེ་གཞིར་
གནས་པའོ། །གཉིས་པ་དབྱེ་བ་དངོས་ནི། ཡང་རྩེ་ཀློང་ཆེན་ལས། རང་བཞིན་
གནས་པའི་བར་དོ། ཉམས་ལེན་ཏིང་འཛིན་གྱི་བར་དོ། གཉིད་ལོག་རྨི་ལམ་
གྱི་བར་དོ། འཆི་ཁ་གནོད་གཅོད་ཀྱི་བར་དོ། བོན་ཉིད་འོད་གསལ་གྱི་བར་
དོ། ཕ་རོལ་སྲིད་པའི་བར་དོ། ཞེས་དྲུག་དང་། སྙན་བརྒྱུད་སེམས་ཀྱི་མེ་
ལོང་ལས། རང་བཞིན་གནས་པའི་བར་དོ། ཏིང་ངེ་འཛིན་གྱི་བར་དོ། སྐྱེ་
ཤིའི་བར་དོ། རྨི་ལམ་གྱི་བར་དོ། སྲིད་པའི་བར་དོ་དང་ལྔའོ། །ཞེས་གསུངས་
སོ། །འདིར་རང་བཞིན་གནས་པའི་བར་དོ་ནི། སེམས་རྣམ་རྟོག་སྔ་མ་འགག་
ནས་ཕྱི་མ་མ་སྐྱེས་བར་གྱི་རྟོག་མེད་དུ་གནས་པ་ལ་ངོས་བཟུང་ནས། དེ་ཉིད་
ལ་འབྲས་བུ་མ་ཐོབ་ཀྱི་བར་དུ་གོམས་པ་བསྐྱེད་རིང་གི་འཛིན་སྟངས་དང་བཅས་
པའི་དེ་བཞིན་ཉིད་ནི་ཏིང་ངེ་འཛིན་གྱི་བར་དོ་ཅེས་བྱའོ། །གཞན་དུ་ན་རང་
བཞིན་གནས་པའི་བར་དོ་དང་སྐྱེ་ཤིའི་བར་དོ་མིང་གི་རྣམས་གྲངས་ཏེ། སྐྱེ་
ཤིའི་བར་ལ་ཅི་ཙམ་གནས་པ་ལ་རང་བཞིན་གནས་པའི་བར་དོ་ཅེས་བྱའོ། །རྨི་
ལམ་བར་དོ་ནི་དབང་རབ་རྣམས་ལ་རྨི་ལམ་འོད་གསལ་དུ་དག་པས་མེད་ལ།
དབང་འབྲིང་མན་ཆད་གཉིད་ནས་མ་སད་ཀྱི་བར་ལ་རྨི་ལམ་རྨི་བའི་སྣང་བ་
དེ་ཡང་བག་ཆགས་ཀྱི་སྣང་བ་ད་ལྟའི་སྣང་བ་འདི་དང་ཡུན་རིང་ཐུང་ཙམ་
269



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལས་གྲུབ་ཚུལ་མཐུན་པས། དེ་ངོས་ཟིན་ནས་དབང་དུ་བྱེད་ནུས་ན་འདིའི་
འཁྲུལ་སྣང་ངོས་ཟིན་ཀྱང་མི་གྲོལ་ལ། རྨི་ལམ་གྱི་སྣང་བ་ངོས་ཟིན་པས་ཆོད་
ཆེ་བ་ཡིན་ཏེ། བར་དོའི་འཁྲུལ་སྣང་དེ་ཡང་རྨི་ལམ་གྱི་སྣང་བ་དང་ཕྱོགས་
མཐུན་པས། བར་དོར་ངོས་ཟིན་ནས་གྲོལ་ན་འཁྲུལ་པའི་ཆུ་རྒྱུན་ཆད་པ་ཞེས་
བྱ་སྟེ། དེ་ཕྱིན་ཆད་འཁྲུལ་སྣང་གི་འཁོར་བ་འདི་ཡོད་མི་སྲིད་དོ། །ཡང་སྒྲོན་
མ་དང་གཟེར་བུ་རྣམས་ལས། གནས་པ་གཞིའི་བར་དོ། །བོན་ཉིད་ཀྱི་བར་
དོ། །སྲིད་པའི་བར་དོ་དང་གསུམ་དུ་གསུངས་པ་ནི་འདིར་སེམས་ཅན་རྣམས་
འཁྲུལ་པའི་དབང་དུ་བྱས་ནས་ཐ་མའི་མིང་གིས་བསྡུས་པའོ། །གཞན་ཡང་
བར་དོའི་རང་བཞིན་ལ་དབྱེ་བ་མང་དུ་ཡོད་མོད་ཀྱང་འདིར་བཤད་བྱ་གསེར་
གྱི་ཡང་ཞུན་ལས། རང་བཞིན་གྱི་བར་དོ། འཆི་ཀ་མའི་བར་དོ། བོན་ཉིད་
ཀྱི་བར་དོ། སྲིད་པའི་བར་དོ་དང་བཞིར་གསུངས་པར་འདུས་པ་ཡིན་ནོ། །
དོན་གཉིས་པ་སོ་སོའི་རང་བཞིན་རྒྱས་པར་བཤད་པ་ལ་གསུམ་སྟེ། སྐྱེས་
གནས་ཀྱི་བར་དོ། འཆི་ཀ་མའི་བར་དོ། བོན་ཉིད་ཀྱི་བར་དོའི་རང་བཞིན་
རྒྱས་པར་བཤད་པའོ། །དང་པོ་ལ་བརྒྱད་ལས། དང་པོ་ངོ་བོ་ནི། ཕུང་ཁམས་
སྐྱེ་མཆེད་ལས་དང་ཉོན་མོངས་པའི་འཆིང་བས་ཡེ་ཤེས་དང་བོན་ཉིད་ལ་སྒྲིབས་
ཏེ། མི་རྟག་པ་ལ་རྟག་པར་འཛིན། མི་བདེན་པ་ལ་བདེན་པར་འཛིན། སྡུག་
བསྔལ་གྱི་རྒྱུ་འབྲས་ལ་བདེ་བར་འཛིན། རང་བཞིན་གྱིས་སྟོང་པ་ལ་དངོས་
པོར་འཛིན་པའི་ཕྱིན་ཅི་ལོག་བཞིས་འཁོར་བའི་འཁྲུལ་སྣང་ལ་སྤྱོད་པའོ། །གཉིས་
པ་ངེས་ཚིག་ནི། སྐྱེས་ནས་མ་ཤི་བར་ད་ལྟའི་སྣང་བ་ཡང་ཡིད་བན་བུན་འདི་
ལ་གནས་བདོ་བའི་ཕྱིར་སྐྱེས་གནས་བར་དོ་ཞེས་བྱའོ། །གསུམ་པ་
ནི། མའི་མངལ་ནས་བུད་ནས་འཆི་རྐྱེན་གྱི་ནད་ཀྱིས་བཏབ་པ་ཚུན་ཆད་
་པ་ས་མཚམས་
270



དབྱིངས་རིག་མཛོད། སྨད་ཆ།
དོ། །བཞི་པ་དཔེ་ནི་ཐོ་ཀའི་བུ་དང་འདྲ་སྟེ། བྱ་དེའང་ཐོ་དེའི་ཐོག་ཏུ་ཡུན་
རིང་དུ་མི་གནས་པ་འཕུར་བ་དང་འདྲ་བར། ལུས་སེམས་འབྲེལ་བར་ཡུན་
རིང་དུ་མི་གནས་པས་ལུས་འབོར་ཞིང་སེམས་བྱ་འཕུར་བ་བཞིན་དུ་འགྲོ་བར་
ངེས་སོ། །ལྔ་པ་སྣང་བ་ནི། བདེན་འཛིན་དང་བཅས་པའི་ཨ་འཐས་ཀྱི་སྣང་
བའོ། །དྲུག་པ་ཉམས་ལེན་ནི། ཕྱིན་ཅི་ལོག་བཞིའི་གཉེན་པོ་རྒྱལ་བས་སྡོམ་
བཞི་གསུངས་པ་ཡིན་པས། འདུས་བྱས་ཐམས་ཅད་མི་རྟག་པར་ཤེས་པ་དང་།
འཁོར་བའི་ཉེས་དམིགས་བསམ་པ་དང་། ཐར་པའི་ཕན་ཡོན་དྲན་པ་དང་།
བོན་ཐམས་ཅད་སྟོང་ཞིང་བདག་མེད་པར་བསྒོམ་པ་དང་
། རྒྱུའི་ཐེག་པ་དང་།
སྔགས་ཕྱི་ནང་གི་ཐེག་པ་དང་། ཁྱད་པར་རྫོགས་པ་ཆེན་པོའི་བོན་རྣམས་ལ་
དང་པོ་ཐོས་པས་བློ་སྦྱང་། བར་དུ་བསམ་པས་སྒྲོ་འདོག་བཅད། ཐ་མར་བསྒོམ་
པས་ལ་བཟླ་བ་བྱས་ནས་འཆི་བའི་དུས་ལ་བབ་པ་ན་ཡ་ང་བག་ཚ་མེད་པ་རིག་
པ་ལ་གདེང་ཐོབ་པ་ཞིག་དགོས་ཏེ། གསེར་གྱི་ཡང་ཞུན་ལས། རང་བཞིན་
གནས་པའི་བར་དོ་རུ།། ཐོས་བསམ་བསྒོམ་ལ་ནན་ཏན་བསྐྱེད། །ཅེས་སོ། །བདུན་
པ་གདམས་ངག་ནི། རྒྱལ་བུ་འཁྱམས་ལོག་གིས་རྒྱལ་ས་བཟུང་བ་ལྟ་བུའི་གདམས་
ངག་གདབ་སྟེ། རྒྱལ་བུ་འཁྱམས་ལོག་གིས་རང་རྒྱལ་བུ་ཡིན་པར་མ་ཤེས་ནས་
རྒྱལ་ས་བོར་ཏེ་དམངས་ཀྱི་ནང་དུ་འཁྱམས་ཏེ་སྡུག་བསྔལ་ཞིང་ཡོད་པ་ལ།
བློན་པོ་ཤེས་རིག་གསལ་བ་གཅིག་གིས་ཁྱོད་མ་འཁྱམས་ཤིག །རྒྱལ་བུ་ཡིན་
པས་རྒྱལ་ས་བཟུང་དགོས་ཟེར་ནས་རྒྱལ་སར་བཏོན་པས། ཁོས་ཀྱང་རྒྱལ་བུ་
ཡིན་པར་ཤེས་ཏེ། དེ་ཕྱིན་ཆད་དམངས་ཀྱི་གསེབ་ཏུ་མ་འཁྱམས་པས་རྒྱལ་ས་
ཟིན་པ་ལྟར། ལམ་ལ་མ་ཞུགས་པའི་གང་ཟག་དེ་ཡང་རང་སེམས་སངས་རྒྱས་
ཡིན་པ་མ་ཤེས་ཏེ། འཁོར་བའི་གནས་སུ་འཁྲུལ་ནས་སྡུག་བསྔལ་བ་ལ། ལམ་
27



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལ་ཞུགས་པས་བླ་མས་རང་སེམས་སངས་རྒྱས་སུ་ངོ་སྤྲོད་བྱས་ནས་མ་འཁྲུལ་
ཅིག་གསུངས་པ་ལ། རྣལ་འབྱོར་པ་དེས་ཀྱང་རང་སེམས་སངས་རྒྱས་སུ་ཤེས་
ནས་དེ་ཕྱིན་ཆད་མི་འཁྲུལ་པར་གནས་པ་ལ་བློའི་གོམས་པ་བསྐྱེད་པས། འཆི་
བ་བྱུང་དུས་བར་དོའི་སྣང་བ་རང་སྣང་དུ་ཤེས་ནས་རང་རིག་ཀུན་ཏུ་བཟང་
པོས་རྒྱལ་ས་ཟིན་པར་འགྱུར་བའོ། །དེ་ལྟར་ཡང་ཡང་རྩེ་ལས། རང་བཞིན་
གནས་པའི་བར་དོ་ལ། རྒྱལ་བུ་གདན་ས་བཟུང་བའི་གདམས་ངག་གདབ།
ཅེས་སོ། །བརྒྱད་པ་ངོ་སྤྲོད་ནི། སྒྲོན་མ་དྲུག་ངོ་སྤྲོད་ནས་འོད་གསལ་ཟུང་
འཇུག་གི་ཡེ་ཤེས་ཀྱི་སྣང་བ་ལ་རྩལ་སྦྱང་བ་སྟེ། ཤེས་རབ་ཡུམ་སྒྲོན་ལས
གནས་པ་ཚེ་ཡི་བར་དོ་ལ།། ཡེ་ཤེས་ངོ་སྤྲོད་རྩལ་སྦྱོང་གཅེས། ཞེས་སོ།།
གཉིས་པ་འཆི་ཀ་མའི་བར་དོ་ལ་གཉིས་ཏེ། འཆི་རྟགས་བརྟག་སྟེ་བཟློག་ཐབས་
བསྟན་པ་དང་། བར་དོའི་རང་བཞིན་རྒྱས་པར་བཤད་པའོ། །དང་པོ་ལ་གསུམ་
སྟེ། ཐུན་མོང་དུ་བརྟག་པ་དང་། ཐུན་མོང་མ་ཡིན་པར་བརྟག་པ་དང་།
བཟློག་ཐབས་བསྟན་པའོ། །དང་པོ་ནི། ཡང་རྩེ་ཀློང་ཆེན་ལས་འཕྲོས་པ་ནི།
གཞན་གྱི་འཆི་ལྟས་བརྟག་པ་ནི། ཡན་ལག་སེན་མོའི་བཀྲག་ཤོར་ན།། ཟླ་དགུའི་
ཉི་མ་ཕྱེད་ན་འགུམ།། མིག་གི་སྤྲིས་ཡལ་ཟླ་ལྔ་ནའོ། །ལྟག་སྒོ་ནས་ནི་སྐུ་ཚུམ་
གཅིག །ལངས་ན་གཤིན་རྗེས་བཀའ་སྩལ་པས།། ཞག་ནི་ཉི་ཤུ་ལྔ་ན་འགུམ།།
རྐང་པའི་ལོང་བུ་ཕྱིར་འཐོན་ན།། དེ་བཞིན་ཟླ་བ་གཅིག་ན་འགུམ།། སྐྱེས་བུ་
ནད་ཀྱིས་བཏབ་པའི་ཚེ།། སོ་ཡི་རྩ་བར་དྲེགས་པ་འཆགས། དེ་ཡང་ཞག་དགུ་
ན་ནི་འགུམ།། སྣ་ཞོམ་པ་ནི་ཞག་ལྔ་ནའོ། །ཡན་ལག་བརྐྱང་བརྐུམ་མང་བྱེད་
ན།། དེ་ནི་ཉི་མ་བདུན་ནའོ། །མིག་བཙུམ་དཀའ་ཞིང་འབྲུ་ཚུགས་སུ།། ལྟ་ན་
ཞག་གསུམ་ན་ནི་འགུམ།། མིག་གི་ཚིགས་རྣམས་རབ་འཁྲུལ་ན།། དེ་ནི་ཟླ་བ་
272



དབྱིངས་རིག་མཛོད། སྨད་ཆ།
ཕྱེད་ནའོ། །ཤ་ཤོར་འགྲམ་པ་ཤོར་བ་ན། དེ་ནི་ཞག་ནི་བཅུ་དགུ་ནའོ། །དབུགས་
ནི་བརྩེགས་མར་ཡང་རྒོད་ན།། ཟླ་བ་དྲུག་ན་འགུམ་པའོ། །མིག་རྩ་གཡས་གཡོན་
ཡོ་བ་ན།། ཞག་བརྒྱད་ན་ནི་འགུམ་པའོ། །ལྕེ་ལ་ཐིག་ལེ་ནག་པོ་བྱུང་།། ཞག་
གཉིས་ཡང་ན་གསུམ་ན་འཆི།། རྣ་བ་ལེབ་མོར་འབྱར་བ་ན།། ཞག་ལྔ་གསུམ་
མམ་ནམ་ཕྱེད་དོ། །བྲང་གི་ལྷོང་སྣ་ཞོམ་པ་ན།། ཟླ་བ་ཕྱེད་ན་འཆི་བའོ། །གཉིད་
ལོག་རྩ་ནི་མེད་པ་ན།། ཞག་ནི་བཅུ་གསུམ་ན་ནི་འགུམ།། ཞེས་སོ། །གཉིས་པ་
ཐུན་མོང་མ་ཡིན་པ་ནི། མི་མེད་པའི་ལུང་སྟོང་ངམ་གནས་དབེན་སར་སོང་
ལ་ཚོགས་ཀྱི་འཁོར་ལོ་བསྐོར། ནམ་མཁའ་ལ་སྤྲིན་མེད་པའི་སྔ་དྲོ་ན། ལུས་
གཅེར་བུར་ཕྱུང་སྟེ་གཟུང་ཆུས་བཀྲུས་ལ། ལག་ཏུ་ཕྲེང་བའམ་དབྱུག་པ་ཐོགས་
ལ་ཡན་ལག་རྣམས་ཤེད་ཀྱིས་བརྐྱང་སྟེ། ཉི་མ་ལ་རྒྱབ་བསྟན་ཏེ་རང་གི་གྲིབ་
མའི་སྙིང་གར་ཨའམ་ཧཱུྃ་བསམ་ལ་དེ་ལ་མིག་འབྲུ་ཚུགས་སུ་ཡུན་རིང་དུ་བལྟས་
པས་མིག་ཟིམ་བྱུང་བ་དང་། དེ་ནས་ནམ་མཁའ་ལ་བལྟས་པས་ཚེ་ཡི་གཟུགས་
བརྙན་མཐོང་བར་འགྱུར་རོ། །དེའི་ཡན་ལག་ཚང་མི་ཚང་ལ་སོགས་པར་བརྟགས་
ནས་འཆི་བ་ངོས་བཟུང་བའོ། །བརྟག་ཐབས་ཀྱི་ངེས་འབྱེད་ནི། སྔ་མ་ལས་
འཕྲོས་པ་ནི། ནམ་མཁའི་ཁམས་ཀྱི་གཟུགས་བརྙན་ལ། ཕྱག་མཚན་མེད་ན་
ལོ་ལྔ་ནའོ། །ལག་པ་གཅིག་མེད་ལོ་གསུམ་ནའོ། །རྐང་པ་གཡས་མེད་ཟླ་བརྒྱད་
ནའོ། །པུས་མོ་མན་ཆད་ལོ་གཉིས་ནའོ།། རྐང་གཡོན་མེད་ན་ལོ་གཅིག་ནའོ། །མགོ་
བོ་མེད་ན་ཟླ་ལྔ་ནའོ། །སྐྱེ་དང་བཅས་མེད་ཟླ་གསུམ་ནའོ། །ཕུང་པོའི་སྟོད་
མེད་ཟླ་གཉིས་ནའོ། །སྨད་མེད་དེ་ནི་ཟླ་གཅིག་ནའོ། །དེ་བཞིན་ཕྱེད་ཚལ་
གཡས་མེད་ན། ཞག་ནི་ཉི་ཤུ་རྩ་དགུ་ནའོ། །གཡོན་མེད་ཞག་ནི་ཉི་ཤུ་གཅིག །ཧྲིལ་
པོ་མེད་ན་ཟླ་གཅིག་ནའོ། །གནམ་སའི་འབྲེལ་ཐག་ཆད་གྱུར་ན། ཞག་ནི་བཅུ་
273



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དགུ་ན་ནི་འཆི། རི་རབ་ལོགས་ནས་སེང་མི་བབས། བཅུ་དྲུག་ཞག་གིས་གདོན་
མི་ཟའོ། །གལ་ཏེ་རི་དང་ཐང་མཚམས་སུ།། དཔག་བསམ་ལྗོན་ཤིང་སྐེད་ཆག་
གམ། རྒྱ་མཚོ་ཆུ་ཡི་སྤྲིས་ཡལ་ན།། འདི་ཡང་མཁས་པས་བརྟག་པར་བྱ། ས་ཡི་
གྲོང་དུ་དགེ་སྦྱོང་གི །དུ་བ་ཆད་ན་ཞག་དགུ་ནའོ། །རི་རབ་རྩེ་མོའི་ཉི་ནུབ་ན།།
ཞག་གསུམ་ན་ནི་འཆི་བའོ། །རི་རབ་ཁོང་གསེང་མཁའ་འགྲོའི་སྒྲ།། ཆད་ན་
ཞག་ལྔ་ལས་མི་ཐུབ།། དཔག་བསམ་ཤིང་གི་ལོ་འདབ་ལས།། ཡ་བ་རྐྱ་གཅིག་
བདུད་ལངས་ན།། ཞག་བདུན་ན་ནི་འགུམ་པའོ། །རྟགས་ནི་དེ་རྣམས་གང་
བྱུང་ཡང་།། དུས་བཏབ་པ་དང་འདྲ་བའོ། །རྣལ་འབྱོར་སྐབས་སྐབས་བརྟག་
པར་བྱ།། ཞེས་སོ། །དེ་དག་གི་བརྟག་ལུགས་དང་གཞན་ཡང་ཁ་དོག་ལ་གདོན་
བཟུང་བ་དང་། དབྱིབས་ལ་བསླུས་པས་བཟློག་གམ་མི་བཟློག་བརྟག་པ་རྣམས་
ཡང་རྩེ་ཀློང་ཆེན་གྱི་འཆི་རྟགས་གསལ་བའི་སྒྲོན་མ་ལས་ཤེས་སོ། །གསུམ་པ་འཆི་བ་
བཟློག་ཐབས་ལ་སྤྱིའི་བཟློག་ཐབས་དང་། བྱེ་བྲག་ཏུ་བཟློག་ཐབས་གཉིས་
ལས། དང་པོ་ནི། སྔ་མ་ལས། འཆི་རྟགས་བྱུང་ན་བཟློག་པའི་ཐབས། བླ་མ་
ལ་ནི་གསོལ་གདབ་ཅིང་།། མཁའ་འགྲོ་ཚོགས་ཀྱིས་མཉེས་བྱས་ལ།། ཆོ་ག་འདི་
ལ་བརྩོན་པར་བྱ། འབྱུང་བའི་སྒྲ་རྣམས་ཆ་མཉམ་ཕྱིར།། ཏ་ལ་ཡི་ནི་ལོ་མ་ལ།།
འབྱུང་བ་ལྔ་ཡི་འཁོར་ལོ་ནི། རྩིབས་བཞི་ལྟེ་བ་མུ་ཁྱུད་བཅས།། འབྱུང་ལྔའི་
འཁོར་ལོ་ལྔར་བྱས་ལ། ཁ་དོག་འབྱུང་བ་རང་མདོག་བསྒྱུར།། ལྟེ་བ་རྩིབས་
དང་ལྔ་རྣམས་ལ། འབྱུང་བ་རང་རང་ཡི་གེ་ལྔ། མུ་ཁྱུད་དག་ལ་དབྱངས་གསལ་
བྱེད། དེ་ལྟར་འཁོར་ལོ་རྣམས་བྲིས་ཏེ།། མཆོད་བསྟོད་བྱ་ཞིང་གསོལ་བ་གདབ།།
ལྟེ་བར་འབྱུང་བའི་ལྷ་བསྒོམ་ལ། ཡི་གེ་གྲངས་སུ་བརྗོད་ལ་བསྟིམ། དེ་དག་ཁམ་
ཕོར་ཁ་སྦྱོར་དུ།། བཅུག་ནས་ཚོན་སྐུད་རྒྱ་གྲམ་བཅིང་།། སྒྲུབ་ཁང་ཕུགས་སམ་
274



དབྱིངས་རིག་མཛོད། སྨད་ཆ།
སྔས་སུ་བཞག །གལ་ཏེ་གདོན་གྱིས་བཟུང་བ་ལ།། ངར་མི་སྐྱེས་བུའི་ལོ་གྲངས་
ཚད།། ཁ་དོག་ཉིད་ནི་བསྒྱུར་བྱས་ལ། རང་གི་དྲི་མ་གོས་དུམ་དང་།། དེ་བཞིན་
འབྱུང་བའི་རྫས་རྣམས་ཀྱང། ཟན་དང་བསྲེས་ལ་གཟུགས་སུ་ག དེར་མཐུན་གཏོར་
མ་ལན་ཆགས་དགྲམ། ཁྲམ་དང་རྒྱང་བུ་སྒྲོ་རྣམས་བརྒྱན།། བྱིན་གྱིས་བརླབས་ལ་
ཚིག་འདི་བརྗོད།། ཁྱེར་ཅིག་ཁྱེར་ཅིག་སྟོབས་ལྡན་རྣམས།། སྲེད་དང་ཆགས་དང་
ཞེན་པ་རྣམས། དྲན་དང་བཟུང་བསམ་རེག་པ་རྣམས། གླུད་འདི་ལོང་ལ་ཞི་བར་
མཛོད།། དེ་སྐད་ཚིག་དེ་ལན་གསུམ་བརྗོད།། དེ་ནས་ཆུ་བོའི་གཞུང་ལ་བསྐྱལ།།
རྗེས་སུ་མི་རྟོག་ཏིང་འཛིན་བསྒོམ།། དེས་ནི་ལོ་གསུམ་བར་དུ་བཟློག །ཅེས་སོ།།
གཉིས་པ་བྱེ་བྲག་ཏུ་བཟློག་ཐབས་ནི་འཆི་རྟགས་གསལ་སྒྲོན་ལས་ཤེས་སོ།།
གཉིས་པ་བར་དོའི་རང་བཞིན་རྒྱས་པར་བཤད་པ་ལ་བརྒྱད་ལས། དང་པོ་ངོ་
བོ་ནི། འཆི་ནད་ཀྱིས་ཐེབས་ནས་བེམ་རིག་མ་བྲལ་གྱི་བར་དུ་འདིའི་སྣང་བ་
ལ་ཆགས་པ་དང་ཞེན་པ་དང་། ཤི་བ་ལ་འཚེ་བ་དང་། ཕྱི་མའི་སྡུག་བསྔལ་
ཐོག་ཏུའོངས་བའི་དོགས་པ་དང་། ཤུལ་དུ་ལུས་པ་རྣམས་ལ་སེམས་འཕྲེང་བ་ལ་
སོགས་པ་སྡུག་བསྔལ་གྱི་རང་བཞིན་ཅན་ནོ། །གཉིས་པ་ངེས་ཚིག་ནི། འཇིག་
རྟེན་འདིའི་སྣང་བ་ནུབ་ལ་ཁད། འཆི་བའི་འཇིགས་པ་འོང་ལ་ཁད། འཇིག་
རྟེན་ཕ་རོལ་ཏུ་འགྲོ་ལ་ཁད་པས་འཆི་ཀ་དང་། དེའི་བར་གྱི་སྡུག་བསྔལ་མྱོང་
བས་བར་དོཅེས་བྱའོ། །གསུམ་པ་ས་མཚམས་ནི། འཆི་ནད་ཀྱིས་ཐེབས་ནས་ཕྱི་
དབུགས་ཁྲོག་གི་ཆད་པ་ཚུན་ཆད་དོ། །བཞི་པ་དཔེ་ནི། ཉེས་ཅན་གྱི་མི་གཅིག་
རྒྱལ་པོའི་བཙོན་བུ་ལ་འགྲོ་དགོས་པ་དང་འདྲ་སྟེ། རྒྱལ་པོའི་བཙོན་བུ་དེ་ཡང་
སྡུག་བསྔལ་འོང་བ་ནི་ཤེས། མི་འགྲོ་བར་བསྡད་པའི་དབང་ནི་མེད་པ་ལྟར།
འཆི་བ་འོང་བ་ནི་ཤེས། བསྡད་པར་སྤྲོ་ཡང་འདུག་དབང་མེད་པར་འཆི་
275



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བབས་
དགོས་པའོ། །ལྔ་པ་སྣང་བ་ནི། འདིའི་སྣང་བ་ལ་ཞེན་ཆགས་ཀྱིས་འབྲལ་མི་ཕོད་
པས། མཐོང་ཚད་ཐམས་ཅད་སྡུག་བསྔལ་གྱི་རྒྱུར་གྱུར་པས་སྣང་བ་སྡུག་བསྔལ་
གྱི་སྣང་བའོ། །དྲུག་པ་ཉམས་ལེན་ནི། མན་ངག་གསུམ་དང་འབྱུང་བའི་
ཐིམ་ཚུལ་ཤེས་པར་བྱ་བ་གཉིས་ལས་མན་ངག་གསུམ་ལས། དང་པོ་རབ་འོད་
གསལ་གྱི་སྣང་བ་ལ་འདུ་འབྲལ་མེད་པ་རྣམས་ནི། དུས་དེར་ཡང་སྣང་བ་སྒྱུ་མ་
དང་། སེམས་སྐྱེ་ཤི་མེད་པར་རྟོགས། ཕུང་པོའི་འདོར་ལེན་ལ་མི་འཚེ་བར་
ན་དགའ་འཆི་བྲོད་བྱེད་ཅིང་འཆི་བ་རང་སྣང་དུ་ཤེས་པས་ཉམས་ལེན་ཀྱང་།
ས་གཞན་ལ་མི་བརྟེན་པར་འོད་གསལ་སྟོང་པ་ཉིད་ཀྱི་ངང་དུ་བཞག་ལ།
ལུས་གནད་སེང་གེའི་ཉལ་ལུགས་ཀྱིས་དབྱིངས་རིག་བསྲེས་ལ་དེའི་ངང་ལ་
ན། སྟོན་པ་སངས་རྒྱས་ཀྱང་ལུས་གནད་འདིའི་ངང་ནས་མྱ་ངན་ལས་འདས་
པས། སྐད་ཅིག་ལ་ཡར་གྱི་ཟང་ཐལ་དུ་གྲོལ་ཏེ་བོན་ཉིད་བར་དོ་མེད་དོ། །དེ་
ལྟར་ཡང་གསེར་གྱི་ཡང་ཞུན་ལས། འབྱུང་སྡུད་འཆི་ཀའི་བར་དོ་ལ། མ་ཡེངས་
དྲན་པས་གསལ་བ་གཅེས།། འོད་གསལ་གདམས་པའི་གནས་ལུགས་གཟུང་།།
ད་ལྟའི་ཉམས་ལེན་སྐྱེལ་མ་དང་།། བར་དོའི་སྣང་བ་སུན་མ་འདྲ།། སྐད་ཅིག་
གཅིག་ལ་གྲོལ་བར་ངེས།། ཞེས་སོ། །འདི་ནི་དབང་རབ་བོན་སྐུ་ཉག་གཅིག་ཏུ་
འཕོ་བ་ཞེས་བྱ་སྟེ། རབ་ཀྱི་རབ་ལྟ་ཐོག་ནས་ཐག་ཆོད་པ། རབ་ཀྱི་འབྲིང་
གིས་སྒོམ་ཐོག་ནས་གསལ་ཐེབས་པ། རབ་ཀྱི་ཐ་མས་དབྱིངས་རིག་བསྲེས་ལ་
འཕོ་བ་སྟེ། ལམ་མངོན་སངས་རྒྱས་པའི་རྒྱུད་ལས། རབ་ཀྱི་ཡང་རབ་ལྟ་ཐོག་
དབྱིངས་ཤེས་འཐོ། འབྲིང་གི་སྟོང་ཉིད་བསྒོམ་བྱ་དེ་ངང་འཕོ། ཐ་མ་འོད་
གསལ་མ་བུ་བསྲེས་ལ་འཕོ། ཞེས་སོ། །གཉིས་པ་འབྲིང་འཕོ་བ་སྦྱང་བ་ལ་ཡང་
འབྲིང་གི་རབ་ཀྱིས་གཞན་དོན་མངོན་དགར་འཕོ་བ། འབྲིང་གི་འབྲིང་རྣམས་
276



དབྱིངས་རིག་མཛོད། སྨད་ཆ།
ཀྱིས་ཡི་དམ་གནས་འགྱུར་དུ་འཕོ་བ། འབྲིང་གི་ཐ་མས་རྫོགས་སྐུ་གཏད་ལེན་
དུ་འཕོ་བ་གསུམ་གང་རུང་གི་མན་ངག་གནད་དུ་སོང་ན་འདི་ཡང་ལྷུན་གྲུབ་
ཀྱི་ས་ལ་སྐད་ཅིག་གིས་གྲོལ་བ་སྟེ། སྔ་མ་ལས། འབྲིང་གི་རབ་ཀྱིས་གཞན་
དོན་མངོན་དགར་འཕོ། འབྲིང་གིས་ཡི་དམ་ལྷ་རུ་གནས་འགྱུར་འཕོ། ཐ་མས་
གཏད་ལེན་སྤྱི་བོར་འཕེན་པས་འཕོ། ཞེས་སོ། །གསུམ་པ་ཐ་མ་གཞན་རྐྱེན་
ལ་ལྟོས་པ་ལའང་ཐ་མའི་རབ་ལུས་བཅོས་སེམས་བསྒྱུར་ཏེ་འཕོ་བ། ཐ་མའི་
འབྲིང་མིང་བོས་སྐྲ་འཐོན་ཏེ་འཕོ་བ། ཐ་མའི་ཐ་མ་སྒོ་བསྡམ་སྔགས་བཏབ་ཏེ་འཕོ་
བ་སྟེ། དེ་དག་ཀྱང་སྔ་མ་ལས། ཐ་མའི་རབ་ནི་ལུས་བཅོས་སེམས་གཏད་འཕོ།
འབྲིང་ལ་མིང་བོས་སྐྲ་འཐེན་བརྡ་བྱས་འཕོ། ཐ་མ་སྒོ་བསྡམ་སྔགས་བཏབ་བླ་
མས་འཕོ། ཞེས་སོ། །རབ་འབྲིང་ཐ་མའི་ཉམས་ལེན་དགུ་པོའི་མན་ངག་ནི་
རྫོགས་ཆེན་སྐུ་གསུམ་རང་ཤར་གྱི་འཆི་ཀ་མའི་རྩལ་སྦྱང་ཐར་པའི་སྐས་ཆེན་དུ་
བཀོད་ཡོད་དོ། །འདིར་རྣལ་འབྱོར་པའི་འཆི་ལུགས་གསུམ་ནི། ཡང་རྩེ་ལས།
རབ་ནི་སེང་གེ་ལྟར་དུ་འཆི་བ་དང་།། འབྲིང་ནི་ཁྱི་རྒན་ལྟར་དུ་འཆི་བ་དང་།།
ཐ་མ་རྒྱལ་པོ་ལྟར་དུ་འཆི་བའོ། །ཞེས་རྣལ་འབྱོར་པ་རབ་སེང་གེ་ལྟར་འཆི་བ་
ནི། རི་ཕུག་གམ། ལུང་སྟོང་ངམ། སུས་ཀྱང་མི་མཐོང་སར་གཞན་གྱི་རྐྱེན་
མེད་པར་འཆི་སྟེ། ན་བའི་དུས་སུ་མོ་སྨན་རིམ་གྲོ་སོགས་དང༌། ཤི་རྒྱབ་ལ་
ཡང་བདུན་ཚིགས་དང་རོ་སྲེག་ལ་སོགས་པ་གང་ལའང་མི་རེ་ཞིང་དབྱིངས་རིག་
འདྲེས་ནས་འཆི་བ་ཡིན་ནོ། །འབྲིང་ཁྱི་རྒན་ལྟར་འཆི་བ་ནི། ཁྱི་རྒན་ནི་གྲོག་
པོའམ་སྲང་ཁའམ་བརྒྱ་ལམ་མམ་གང་བྱུང་ངེས་མེད་ལ་ཆགས་ཞེན་མེད་པར་
འཆི་བ་ལྟར། རྣལ་འབྱོར་པ་དེ་ཡང་དེ་ལྟར་འཆི་བ་ཡིན་ནོ། །ཐ་མ་རྒྱལ་པོ་
ལྟར་འཆི་བ་ནི། ན་བའི་དུས་སུ་ཡང་མོ་དང་སྨན་དང་རིམ་གྲོ་ལ་སོགས་པ་
277



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱེད་དོ། །འཆི་དུས་ན་ཡང་ཉེ་བ་དང་འཁོར་སློབ་དང་མཛའ་བཤེས་ཀྱིས་
བསྐོར་ནས་མྱ་ངན་དང་སྨྲེ་སྔགས་བྱེད་ཅིང་འཆི། ཤི་ནས་ཀྱང་དགེ་བ་དང་
བདུན་ཚིགས་རོ་སྲེག་ལ་སོགས་པ་བྱེད་དོ། །དེ་ལྟར་ཤི་བ་ནི་རྫོགས་པ་ཆེན་
པོའི་བོན་ལ་ཡིད་མ་ཆེས་ཤིང་ཉམས་ལེན་ལ་གདིང་མ་ཚུད་པའི་རྟགས་ཡིན་ཏེ།
དོན་གྱི་རྣལ་འབྱོར་པ་མ་ཡིན་ནོ། །དེ་ནི་ལམ་ལ་མ་ཞུགས་པའི་སྐྱེ་བོ་དག་གི་
འཆི་ལུགས་སོ། །
གཉིས་པ་འབྱུང་བའི་ཐིམ་ཚུལ་ལ་གཉིས་ཏེ། ཅིག་ཅར་དུ་འཕོ་བ་གཡུང་
དྲུང་སེམས་དཔའི་འཆི་ལུགས་དང་། རིམ་གྱིས་འཕོ་བའོ། །དང་པོ་ནི། དགའ་
བ་རྒྱས་དང་ཤེས་རབ་ལྡན་དང་དཔལ་ཆེན་པོ་ལྟ་བུའི་གཡུང་དྲུང་སེམས་དཔའ་
ལུས་སྲོག་སྦྱིན་པ་གཏང་བ་རྣམས་དང་། གཞན་མ་རྦབ་དང་མེ་ཆུ་གཡང་དང་
མཚོན་གྱིས་གློ་བུར་ཡེ་འདྲོག་ཏུ་ཤི་བ་རྣམས་ནི། འབྱུང་བ་རིམ་གྱིས་ཐིམ་ལོང་
མེད་པར་རིག་པ་འཕོ་བ་སྟེ། དེ་དག་ལས་ལས་བཟང་རྣམས་བཟང་འགྲོར་སྐྱེ་
ལ། ལས་ངན་རྣམས་ངན་འགྲོར་སྐྱེ་ཞིང་
། རྫོགས་ཆེན་གྱི་སྒོ་མཐོང་ནས་སྦྱངས་
བརྩོན་ཆུང་པ་རྣམས་མཐོ་རིས་སམ་རང་བཞིན་སྤྲུལ་པར་སྐྱེའོ། །གཉིས་པ་ནི།
ཕྱི་འབྱུང་ནང་འབྱུང་གསང་འབྱུང་ཡོངས་སུ་རྫོགས་པའི་འབྱུང་བ་དང་བཞི་
ལས་ཕྱི་ནི་ས་ཆུ་མེ་རླུང་བཞི། ནང་ཀུན་ལ་ཁྱབ་པ་ལ་སོགས་པའི་ནམ་མཁའ་
ལྔ། གསང་བ་རྩ་བ་འཛིན་པ་ལ་སོགས་པའི་སྲོག་ལྔ། ཡོངས་རྫོགས་རྣམ་ཤེས་
སྐྱེད་པ་ལ་སོགས་པའི་རླུང་ལྷག་མ་ཉི་ཤུའོ། །རིམ་གྱིས་ཐིམ་ལུགས་ནི། ཕྱི་
འབྱུང་བཞི་ནང་འབྱུང་ལྔ་ལ་ཐིམ། ནང་འབྱུང་གསང་འབྱུང་ལྔ་ལ་ཐིམ།
གསང་འབྱུང་ཡོངས་སུ་རྫོགས་པའི་འབྱུང་བ་ལྔ་ལ་ཐིམ་པའོ། །དེ་ཡང་ཕྱི་འབྱུང་
ནང་འབྱུང་ལ་ཐིམ་ལུགས་ནི། ཕྱི་ལུས་ཀྱི་ཆའི་ས་ནང་གི་ས་ལ་ཐིམ། ཆུ་ཆུ་ལ་
278



དབྱིངས་རིག་མཛོད། སྨད་ཆ།
ཐིམ། མེ་མེ་ལ་ཐིམ། རླུང་རླུང་ལ་ཐིམ་པའོ། །ནང་འབྱུང་ཐིམ་ལུགས་ནི།
ནང་འབྱུང་དང་པོ་ཕྱི་འབྱུང་བཞི་ནི་ཕྱིའི་འབྱུང་བ་བཞི་ལ་ཐིམ། ཤིན་ཏུ་དྭངས་
པ་དག་གསང་འབྱུང་ལ་ཐིམ་པ་ལས། དང་པོ་ནི། ནང་གི་ཀུན་ཏུ་སྣང་བ་ལ་
སོགས་པའི་ས་ལྔ་ནི་ཕྱིའི་ས་ལྔ་ལ་ཐིམ། དེ་བཞིན་དུ་ནང་གི་འགྱུར་བ་མེད་པ་
ལ་སོགས་པའི་ཆུ་ལྔ་དང་། ཕྱི་ནང་ཀུན་ཁྱབ་བྱེད་ལ་སོགས་པའི་མེ་ལྔ་དང་།
སྲོག་འཛིན་པ་ལ་སོགས་པའི་རླུང་ལྔ་ཕྱིའི་ཆུ་དང་མེ་དང་རླུང་ལ་ཐིམ་པའོ། །འབྱུང་
བ་དེ་དག་ཐིམ་པའི་ཚེ་རྟགས་ཕྱི་ལུས་ལ་འབྱུང་བ་ནི། །གསེར་གྱི་ཡང་ཞུན་
ལས། ས་ནི་ས་ལ་ཐིམ་པའི་ཚེ། ལུས་ནི་ལྕི་ཞིང་ཟས་མི་ལེན།། ལངས་ཏེ་འགྲོ་
བའི་སྟོབས་ཀྱང་ཟད།། ཆུ་ནི་ཆུ་ལ་ཐིམ་པའི་ཚེ།། ཁ་ཆུ་སྣ་ཆུ་འཛག་པར་བྱེད།།
མེ་ནི་མེ་ལ་ཐིམ་པའི་ཚེ།། ལུས་དྲོད་འཆོར་ཞིང་མཐའ་ནས་བསྡུད།། རླུང་ནི་
རླུང་ལ་ཐིམ་པའི་ཚེ། ངར་ངར་སོག་སོག་ཡན་ལག་གཡོ།། དེ་དུས་མིག་འབྲས་
གྱེན་དུ་ལྡོག །ཕ་རོལ་འགྲོ་བའི་སྔ་ལྟས་ཡིན། །བླ་མའི་གདམས་ངག་དྲན་པ་
གཅེས། ཞེས་སོ། །གཉིས་པ་ནི། ནང་འབྱུང་ཤིན་ཏུ་དྭངས་པ་ལྔ་གསང་འབྱུང་
ལྔར་ཐིམ་པ་ནི། འབྱུང་བ་ལྔའི་ཆ་ཤིན་ཏུ་ཕྲ་བ་དག་སྲོག་ལ་ཐིམ་པས། སྲོག་
ལྔ་ཡོངས་སུ་རྫོགས་པའི་འབྱུང་བ་ལྔ་ལ་ཐིམ་སྟེ། འོད་རྩ་དང་དེའི་སྦུབས་སྟོང་
པ་དང་ཐིག་ལེ་དང་འོད་ལྔ་རིག་པ་འོད་ཀྱི་ཁང་པ་ཅན་ལ་ཐིམ་ནས། བོན་
ཉིད་བར་དོར་རང་གདངས་ཕྱིར་གསལ་དུ་འཆར་བའི་ཆ་ཙམ་དུ་བྱས་ཏེ། ཕྱི་
ནང་གི་བོན་མ་དག་པ་འཁོར་བའི་ཆ་དང་ཕྲལ་ནས་རིག་པ་གཞི་ལ་ལྡོག་སྟེ།
རང་ཡུལ་གདོད་མའི་སར་ཕྱིན་པར་བྱེད་པའོ། །སྔར་ལེའུ་བཅུ་པའི་ཕྱི་འབྱུང་
ནང་འབྱུང་དབྱེ་སྐབས་ཀྱི་རང་གི་ལུས་ལ་འབྱུང་བ་ལྔ་ཚོན་དུ་དབྱེ་བ་ཉི་ཤུ་རྩ་
ལྔ་དང་། རླུང་ལས་ཕྱེ་བ་ཉི་ཤུ་རྩ་ལྔ་པོ་དེ་དག་སྐབས་འདིར་ཐིམ་ནས་རིག་པ་
7



:
44iphp***
ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གདངས་དང་བཅས་པ་གཞི་ལ་ལྡོག་པའི་རིམ་པའོ། །བདུན་པ་གདམས་ངག་
ལ་གཉིས་ཏེ། གདམས་ངག་དངོས་དང་། སྡོམ་པ་དབོག་པའོ། །དང་པོ་ལ་
དབང་པོ་ལ་ལྟོས་པའི་གདམས་ངག་གསུམ་དང་། རབ་ཀྱི་དོན་རྒྱས་པར་བཤད་
པ་གཉིས་ལས། དང་པོ་ནི། རབ་ལ་ཀ་དག་དང་ལྷུན་གྲུབ་ཀྱི་སྣང་བ་མཚོན་
ཏེ། ཡེ་ཤེས་རང་ཤར་གྱི་གདམས་པ་གདབ། འབྲིང་ལ་སྣང་བ་སྒྱུ་མར་བསྟན་
ལ་ཆགས་ཞེན་མེད་པའི་གདམས་པ་གདབ། ཐ་མ་ལ་བླ་མ་ཡི་དམ་ལ་མོས་
གུས་བསྐྱེད་ཅིང་འདུན་པ་རྩེ་གཅིག་གི་གདམས་པ་གདབ་པའོ། །དེ་དག་གཟེར་
བུ་ལས། ལུས་སེམས་བྲལ་བ་ཐ་མའི་དུས། བདེ་སྡུག་གཉིས་ཀྱི་སོ་མཚམས་སུ།།
དབང་པོ་རབ་ཀྱི་གང་ཟག་ལ།། ཡེ་ཤེས་རང་ཤར་མན་ངག་བསྟན།། སྣ་ཚོགས་
མཉམ་ཉིད་གདམས་པ་གདབ།། བདག་ཞལ་མཐོང་བ་ཚེ་ཚོམ་མེད། དབང་
པོ་འབྲིང་གི་གང་ཟག་ལ། རང་སྣང་སྒྱུ་མའི་མན་ངག་བསྟན།། མ་ཆགས་ཞེན་
མེད་གདམས་པ་གདབ། སྐྱེ་སྒོ་ཆོད་པར་ཐེ་ཚོམ་མེད། དབང་པོ་ཐ་མའི་གང་
ཟག་ལ།། ཡི་དམ་བླ་མའི་མན་ངག་བསྟན། མོས་གུས་འདུན་པའི་གདམས་པ་
གདབ།། བདེ་གནས་འཐོབ་པར་ཐེ་ཚོམ་མེད།། ཅེས་དང་། ཐོག་འབེབས་
ལས། རབ་ལ་རང་བྱུང་ཡེ་ཤེས་ངོ་སྤྲོད་བསྟན།། འབྲིང་ལ་རང་སྣང་སྒྱུ་མ་ལྟ་
བུར་བསྟན།། གདམས་པའི་སྣོད་མེད་གང་ཟག་ཐ་མ་ལ།། ཡི་དམ་བླ་མར་མོས་
གུས་གནད་དུ་བསླབ། མ་ཆགས་མ་འཕྲེང་མ་འཇིགས་དཔའ་སྐྱེད་པ།། འཆི་
ཀའི་མན་ངག་ནད་བརྒྱ་སྨན་གཅིག་སྟེ།། ཐ་མའི་རིགས་ལ་དེ་བཞིན་གདམས་
པ་ཡིན།། ཞེས་སོ། གཉིས་པ་ནི། རྡོས་བཅས་ཀྱིས་བཅིངས་པའི་ཐིམ་རིམ་
རྣམས་རྫོགས་ནས་རྩེ་ཕྲན་གྱི་ཁྲག་ཐམས་ཅ
་ཐམས་ཅད་སྲོག་རྩར་འདུས་པའི་བྱེད་ལས།
ཁྲག་ཐིགས་རིམ་པ་གསུམ་རྒྱབ་པས་དབུགས་ཀྱང་རིང་ཐུང་གི་རྣམ་པས་རིམ་
280



དབྱིངས་རིག་མཛོད། སྨད་ཆ།
པ་གསུམ་གྱི་ཐ་མར་ཕྱི་དབུགས་ཁྲོག་གི་ཆད། དེ་ནས་སྣང་བ་མཆེད་པ་ཉེར་
ཐོབ་གསུམ་གྱི་སྐད་ཅིག་མ་གསུམ་གྱི་ཉེར་ཐོབ་དྲན་པས་མ་གསལ་ན་བརྒྱལ་
བ་ལྟར་འགྲོ་སྟེ། ལམ་མངོན་སངས་རྒྱས་པའི་རྒྱུད་ལས། ཐལ་བ་དབུགས་
ཐལ་སྲོག་ཆད་རིག་པ་བརྒྱལ།། ཞེས་སོ། །རྫོགས་ཆེན་པ་རྣམས་དེའི་དུས་སུ་
སྙིང་གའི་ཡེ་ཤེས་སུམ་བརྩེགས་གདངས་གློ་བར་འཇུག་པའི་རྟ་དང་བྲལ་བས་
རྩལ་རང་ལ་ཐིམ་ནས་སེམས་དང་སེམས་ལས་བྱུང་བ་དང་ཀུན་གཞི་དང་བཅས་
པ་འཁོར་བའི་བོན་ཡིན་ནོ་ཅོག་བག་ལ་ཞར་བས། དར་ཅིག་འཁོར་འདས་
རྒྱབ་གྱེས་པའི་དུས་དེར་རིག་པ་དར་དཀར་ནས་ལམ་བཏོད་དེ་ཆུའི་སྒྲོན་མ་
ནས་དབྱིངས་རྣམ་པར་དག་པའི་ནམ་མཁའ་ལ་འཐོན་ཏེ། སྐད་ཅིག་མ་ཡེ་
བཞུགས་ཀྱི་འོད་གསལ་སྤྲིན་མེད་པའི་ནམ་མཁའ་ལྟ་བུ་རྩལ་སྣང་དྲན་རྟོག་
གང་ཡང་མེད་པ་རྒྱ་ཆད་ཕྱོགས་ལྷུང་མེད་པའི་དགོངས་པ་ཀུན་ཁྱབ་ཆེན་པོ་
སྟོང་རིག་དབྱེར་མེད་རང་བྱུང་ཡེ་ཤེས་རྗེན་པ་སྒྲིབ་གཡོགས་དང་བྲལ་བར་
འཆར་བ་ནི་གནས་པ་གཞིའི་བར་དོའམ། གཞི་དུས་ཀྱི་འོད་གསལ་ལམ།
འཆི་བ་དོན་དམ་གྱི་བདེན་པའམ། རང་བྱུང་ཀུན་ཏུ་བཟང་པོའི་དགོངས་པ་
གཞི་རང་བཞིན་གྱི་འོད་གསལ་གདོད་མའི་གྲོལ་གཞི་ཆེན་པོ་ཞེས་བྱ་སྟེ། ངོ༌
ཤེས་མ་ཤེས་ཀུན་ལ་འཆར་ཡང་ཁྱད་པར་དོན་གྱི་རྣལ་འབྱོར་པ་དག་ཐར་པ་
དམ་པའི་གྲོང་དུ་འཇུག་པའི་ལམ་ཆེན་པོ་ཡིན་ནོ། །གཡུང་དྲུང་སེམས་དཔའི་
ཁོང་སེང་གི་ལམ་འདི་ཉིད་ལུང་གིས་བསྟན་ན་མཁས་པ་དག་ལ་མཛེས་ཤིང་།
བླུན་པོ་རྣམས་ཀྱང་བློ་གྲོས་ཀྱི་མིག་དབྱེ་བར་བྱ་བའི་ཕྱིར་བཤད་དེ། །ལམ་
མངོན་སངས་རྒྱས་པའི་རྒྱུད་ལས། འབྱུང་བ་སྡུད་རྗེས་རང་བཞིན་བོན་ཉིད་
ཀྱི།། འོད་གསལ་ནམ་མཁའ་ལྟ་བུ་ཀུན་ལ་འཆར།། དེ་ཉིད་བོན་སྐུར་ཤེས་པས་
28】



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མྱོང་གྱུར་ན།། རྫོགས་སངས་རྒྱས་པར་འགྱུར་རོ་ངེས་པའོ། །ཞེས་དང་། གཟེར་
བུ་ཉེར་གཅིག་པར། ། ཕྱི་ཡི་འབྱུང་བ་རང་སར་ཞིག །ནང་གི་འབྱུང་བ་བག་
ལ་ཞ།། གཟུང་འཛིན་རྣམ་རྟོག་ཀློང་དུ་ཐིམ། དེ་ཚེ་རིག་པ་གཅེར་བུར་གནས།།
རང་བྱུང་ཡེ་ཤེས་སྒྲིབ་གཡོགས་མེད།། དམར་ཐག་ཆོད་པའི་སྐལ་ལྡན་ནི། རྒྱ་
གསུམ་རལ་ནས་རྩལ་གསུམ་རྫོགས།། ཞེས་དང་། གསེར་གྱི་ཐུར་མ་ལས།
སེམས་དང་ཡེ་ཤེས་རྒྱབ་གྱེས་ཚེ། སྐད་ཅིག་དེ་ལ་རྫོགས་སངས་རྒྱས།། གཡུང་
དྲུང་འགྱུར་མེད་ཨེ་མ་ཧོ། །ཞེས་དང་། གསེར་གྱི་ཡང་ཞུན་ལས། རྣམ་ཤེས་
ནམ་མཁའ་ཐིམ་པའི་ཚེ།། རྟོག་མེད་ཤེས་པ་ནམ་མཁའི་ངང་། ནམ་མཁའ་
སྤྲིན་བྲལ་ལྟ་བུ་འཆར།། ཀ་དག་བོན་སྐུའི་བར་དོ་འམ།། ཞེས་སོ། །དེ་ཉིད་
ངོས་ཟིན་ན་འོད་གསལ་མ་བུ་ཕྲད་པ་ཞེས་བྱ་སྟེ། འཆི་བ་འོད་གསལ་མ་དང་
འདྲ་ལ། རང་གི་གོམས་པའི་འོད་གསལ་བུ་དང་འདྲ་བས་སྐད་ཅིག་ལ་མ་པང་
དུ་བུ་འཇུག་པ་ལྟར་བྱེ་བྲག་ཕྱེད་པའི་མོད་ལ་བར་དོ་མེད་པར་སངས་རྒྱ་བ་ནི།
ཡང་རྩེ་ཀློང་ཆེན་ལས། གནས་པ་གཞི་ཡི་བར་དོ་རུ།། དྲན་པའི་རྣམ་རྟོག་མི་
ལྡང་ཞིང་། མ་ཡི་སྟེང་དུ་བུས་སླེབ་པས། རིག་པ་ལྟ་བའི་རྒྱལ་ས་ཟིན།། གསལ་
མཁྱེན་ཡེ་ཤེས་རང་དབང་ཅན།། མཉམ་པར་གནས་ཤིང་མཉམ་པར་གྲོལ།
ཞེས་དང་། དེ་ལྟ་བུ་ཡི་སྐྱེས་བུ་དེ།། བར་དོ་མེད་པར་གྲོལ་བར་འགྱུར།།
ཤེས་ཟང་ཐལ་ཆེན་པོ་ཡིན།། ཞེས་སོ། །གྲོལ་ཚུལ་རང་གི་གོམས་པའི་འོད་གསལ་
བུམ་ནང་གི་གནམ་ལྟ་བུ་དང་། གཞི་དུས་ཀྱི་འོད་གསལ་ཕྱིའི་ནམ་མཁའ་ལྟ་
བུ་གཉིས་བུམ་པ་ཆག་ནས་འདྲེས་པ་ལྟར། ལུས་སེམས་བྲལ་ཐོག་མ་བུ་འཕྲད་
དེ་ཀ་དག་བོན་གྱི་སྐུར་གྲོལ་བ་སྟེ། མངོན་སངས་རྒྱས་པའི་རྒྱུད་ལས། སྔོན་
ནས་གོམས་པའི་ཡེ་ཤེས་བུམ་ནང་གནམ།། རང་བཞིན་ཤི་བའི་ནམ་མཁའ་མུ་
ཡོད་
282



དབྱིངས་རིག་མཛོད། སྨད་ཆ།
མེད་གནམ། བར་གྱི་བུམ་པ་ཞིག་པས་རང་བཞིན་འདྲེས།། ནམ་མཁའ་མ་བུ་
འཕྲད་པ་ངོ་མཚར་ཆེ།། ཞེས་སོ། །དེའང་ཕྱི་དབུགས་ཆད་པ། ལུས་སེམས་
བྲལ་བ། གཞི་ཐོག་ཏུ་གྲོལ་བ་གསུམ་མཉམ་དུ་འབྱུང་སྟེ། སྒྲོན་མ་ལས་སེམས་
ནི་ཀུན་གཞིར་ཐིམ་སྟེ་དབུགས་ཆད་ལུས་སེམས་བྲལ། ཞེས་སོ། །འདིར་མ་
གྲོལ་བ་ནི་ལུས་སེམས་བྲལ་མ་བྲལ་ཕྱེད་མར་གནས་ཏེ། ཐོག་འབེབས་ཐ་མའི་
འགྲེལ་ལས། རྣམ་ཤེས་ཙིཏྟའི་དབུས་ནས་ནམ་མཁའ་ལ་འཐོན་ཏེ། ལུས་
དང་ནམ་མཁའ་སྦྲེལ་བའི་ཚེ་ན་ནི། གཞི་ཡེ་སངས་རྒྱས་པའི་དགོངས་པ་
རོ། །ཞེས་དང་། ལམ་མངོན་སངས་རྒྱས་པའི་རྒྱུད་ལས། མགྲོན་པོ་གྲོང་ཁང་
ནང་ནས་བུད་བདོ་འདྲ།། ལུས་སེམས་བྲལ་དང་མ་བྲལ་མ་ནིང་དཔེ།། ཞེས་
རང་ངོ་ཤེས་པས་དབྱིངས་རིག་དབྱེར་མེད་དུ་ཕྱིའི་ནམ་མཁའ་སྣང་བའི་ཚེ་
སྐད་ཅིག་མ་གསུམ་གྱིས་གྲོལ་ལ། མ་ཤེས་ན་རིག་པ་སྙིང་ནང་དུ་བརྒྱལ་ནས་
བསྡོད་དོ། །འདི་དུས་ནང་དབུགས་ཆད་པའི་དུས་ཡིན་པས། རྟགས་སུ་གཤིན་
དྲི་མནམ་པ་སྟེ། མངོན་སངས་རྒྱས་པའི་རྒྱུད་ལས། ནང་དབུགས་ཆད་པའི་
གཤིན་དྲི་ངན་པ་འབྱུང་།། ཞེས་སོ། །དེ་ནས་བརྒྱལ་བ་སངས་ནས་རྣམ་ཤེས་
མིག་ནས་འཐོན་ནས་བོན་ཉིད་ཀྱི་བར་དོ་འཆར་བ་སྟེ། ལེའུ་བརྒྱད་པར།
རིག་པ་རང་གི་མིག་ལས་འཐོན་ནས་ཡེ་ཤེས་ཀྱི་རང་གདངས་སུ་ཡུལ་ལ་ཤར་
ནས་སྣང་སྲིད་ཐམས་ཅད་འོད་དང་སྐུར་འཆར་བ་ཡིན་ནོ། །ཞེས་སོ། །རང་
ལུགས་ལ་རང་བཞིན་འོད་གསལ་འཆར་བའི་དུས་འདི་ལྟར་ངེས་པར་གཟུང་
དགོས་ཏེ། གནད་དྲུག་པར། ནང་དབུགས་མ་ཆད་ཕྱི་དབུགས་ཆད་པའི་དུས་
དེར་སངས་རྒྱ་བར་འགྱུར་རོ། །ཞེས་སོ། །གཞན་ཡང་མདོ་ལས། དྲོད་ཡལ་
རྣམས་དང་འགྲོགས་ཏེ་རྣམ་ཤེས་འཁྱམ།། ཞེས་རྣམ་ཤེས་དྲོད་དང་འགྲོགས་
283



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ནས་ཕུང་པོའི་གནས་གང་རུང་ནས་འཕོ་བའོ། །དེའང་རྣམ་ཤེས་ཀྱིས་རོ་སྟོད་
ནས་ལུས་འདོར་ནས་སྙིང་ག་མན་ཆད་དུ་ཡལ་ན་ངན་སོང་དུ་སྐྱེ་ལ། རོ་སྨད་
ནས་འདོར་ནས་སྙིང་ག་ཡན་ཆད་དུ་ཡལ་ན་མཐོ་རིས་སུ་སྐྱེ་ལ། དྲོད་སྤྱི་བོར་
འདུས་ནས་ཡལ་ན་རྫོགས་ཆེན་པ་ཡིན་ན་ཀ་དག་ཏུ་གྲོལ་ལ། གཞན་མཐོ་རིས་
སུ་སྐྱེ་བས་དབུགས་འབྱིན་ནོ། །ལུང་ཁ་ཞིག་ཏུ་དྲོད་ཁར་འདུས་པས་ཡི་དྭགས་
སུ་སྐྱེ་བར་བཤད་དོ། །འདི་དུས་གསང་དབུགས་ཆད་པའི་དུས་ཏེ། རྒྱུད་ལས།
དྲོད་དང་འགྲོགས་པས་དྲོད་ཡལ་གསང་དབུགས་ཆད། ལུས་སེམས་འབྲལ་
བའི་སྡུག་བསྔལ་དེ་ལྟར་ཆེ།། ཞེས་སོ། །དེས་ན་ཤེས་པ་འཕོ་དུས་གསུམ་ཙམ་
དུ་བྱུང་བས་ཤེས་པ་གསུམ་དུ་ཡོད་པ་མ་ཡིན་ཀྱང་། འགྲོན་པོ་གྲོང་ཁང་ནས་
ཕྱིར་བུད་བདོའི་ཐོག་མཐའ་བར་གསུམ་ལྟ་བུ་སྟེ། ལུས་ལ་མངོན་ཞེན་རགས་
པས་ལུས་སེམས་བྲལ་དཀའ་བའོ། །དེའི་ཕྱིར་ན་ཞག་གསུམ་དྲོ་བཞིའི་བར་དུ་
ད་དུང་མདུང་དང་མདུང་ཁྱིམ་གྱི་ཚུལ་དུ་ཕུང་པོ་ལ་འཁོར་ནས་བདག་ཏུ་བྱེད་
ལ། ཞག་བདུན་ཕན་ཆད་དུ་ལུས་ཀྱི་སྲོག་ཆགས་ཀུན་འཆི་བས་སྲེག་སྦྱོང་
སོགས་ཀྱང་བྱ་བར་གསུངས་སོ། །གཉིས་པ་སྡོམ་པ་དབོག་པ་ནི། འཆི་ཀར་
སེམས་སྐྱེད་ཀྱི་སྡོམ་པ་དབོག་པ་གལ་ཆེ་བ་རྒྱུད་དང་མན་ངག་ཀུན་ནས་གསུངས་
པས། འཆི་ཀ་མ་དེས་དུས་དེ་ཙམ་ན་བྱང་ཆུབ་ཏུ་སེམས་བསྐྱེད་པ་དང་བསམ་
པ་བཟང་པོས་སྨོན་ལམ་གདབ་པ་ལ་སོགས་པ་བྱ་སྟེ། ཐོག་འབེབས་ཐ་མ་ལས།
སྤྱིར་ཡང་
ཡང་འཁོར་འདས་གཉིས་ཀྱི་བར་མཚམས་ནི།། མནོས་པ་དཀར་ནག་རྟ་
རྔ་ཙམ་ཅིག་ཡིན།། བསམ་པ་བཟང་པོ་རིན་ཆེན་གསེར་དང་འདྲཁྱད་པར་
བདེ་སྡུག་མཚམས་ན་ཕན་སྟོབས་ཆེ།། འཆི་བའི་དུས་འདིར་ཅི་སྨོན་འགྲུབ་པ་
སྟེ། དཔའ་ངར་བསྐྱེད་ལ་སྤྲོ་དགས་འདོན་པར་བྱ།། ཞེས་དང་། སྒྲོན་མ་ལས།
284



དབྱིངས་རིག་མཛོད། སྨད་ཆ།
འཆི་ཀའི་དུས་འདིར་བདེ་སྡུག་སོ་མཚམས་ཡིན།། བསམ་པ་བཟང་ངན་འཕེན་
སྟོབས་ཆེ་བས་ན།། དབང་པོའི་སྣོད་དང་སྦྱར་ལ་གདམས་པ་གདབ།། ཅེས་
སོ། །བརྒྱད་པ་ངོ་སྤྲོད་ནི། རྟོགས་པ་མངོན་གྱུར་པ་ལ་ངོ་སྤྲོད་མི་དགོས་ཏེ།
རང་སྣང་ཀ་དག་དང་ལྷུན་གྲུབ་ཏུ་ཤར་བས་གྲོལ་ས་རང་ཆས་སུ་ཤར་ཏེ།
དེའི་ངང་དུ་གནས་པས་གྲོལ་ཡང་དེའི་ངང་དུ་གྲོལ་བའོ། །དེ་ལྟ་བུ་ལ་འཆི་
ལྟས་བརྟག་པ་དང་བསླུ་བ་སོགས་ཀྱང་མི་དགོས་ཏེ། སྐྱེ་ཤི་སྒྱུ་མ་ཙམ་ལས་མ་
གྲུབ་པའི་ཕྱིར་རོ། །ངོ་སྤྲོད་དང་གསལ་འདེབས་ལ་སོགས་པ་བྱས་མ་བྱས་ཀྱིས་
ཕན་གནོད་མེད་དོ། །གསལ་འདེབས་དགོས་པའི་རིགས་ལ། དུས་དེར་བླ་
མའམ་གཡུང་དྲུང་གི་སྤུན་སྲིང་དམ་ཚིག་ལ ལ་སེལ་མེད་པ་གཅིག་གིས་བྱ་སྟེ།
ད་ལྟའི་འོད་གསལ་སྐྱེལ་མ་དང་འདྲ་ལ། བར་དོའི་འོད་གསལ་སུན་མ་དང་
འདྲ་བས། དེ་གཉིས་མཚམས་སྦྱར་བའི་ཕྱིར་དབྱིངས་རིག་སྐྱེལ་མ་དང་འདྲ་
བའི་སྣང་བ་བསྟན་པ་ནི། ཡང་རྩེ་ཀློང་ཆེན་ལས། ཀྱེ་རིགས་ཀྱི་བུ། ན་བ་
ལྟར་སྣང་ངམ། ཟུག་རྔུའི་སྡུག་བསྔལ་ཅིག་འདུག་གམ། དེ་ཉིད་ཀ་དག་རིག་
པའི་རྩལ་ཡིན། རང་སེམས་ལ་ལྟོས་དང་རང་བཞིན་མེད་པ་ནི་ཀ་དག་རིག་
པའི་གཞི་ཡིན། རིགས་ཀྱི་བུ། འཆི་བ་ལྟར་སྣང་ངམ། འདོར་ལེན་གྱི་སྡུག་
བསྔལ་ཅིག་འདུག་གམ། དེ་ཉིད་ཀ་དག་རིག་པའི་རྩལ་ཡིན། འཆི་མཁན་ལ་
ལྟོས་དང་རང་བཞིན་མེད་པ་དེ་ཀ་དག་རིག་པའི་གཞི་ཡིན། གཞི་དང་རང་
རྩལ་གཉིས་སུ་མེད་པའི་ངང་ལ་ས་ལེ་སང་ངེ་རྗེན་ནེ་ཅེ་རེར་ཞོག་ཅིག །དེའི་
དོན་ཉམས་སུ་མྱོང་ངམ། རིགས་ཀྱི་བུ། དབུགས་ཆད་མ་ཐག་དར་ཅིག་ན་
གཞི་རང་བཞིན་གནས་པའི་འོད་གསལ་སྒྲིབ་གཡོགས་མེད་པར་འཆར་བ་དེ་
ད་ལྟར་གཏན་ལ་ཕོབ་ཅིག་དྲན་པས་ཟུངས་ཤིག །དེའི་ཚེ་ཀ་དག་གི་ས་ལ་
286



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྐད་ཅིག་མ་གསུམ་ན་ཁྱོད་སངས་རྒྱའོ། །དེ་ངོ་མ་ཤེས་ན་དེ་ནས་བོན་ཉིད་
འོད་གསལ་གྱི་བར་དོར་རང་སྣང་ཡིན་ལུགས་ཀྱི་འོད་གསལ་འཆར་བ་སྟེ། དེ་
ནས་གཞི་སྣང་ཡེ་ཤེས་ཀྱི་འོད་གསལ་འཆར་རོ། །དེ་ནས་ཟུང་འཇུག་ཚོམ་བུའི་
སྣང་བ་འཆར་རོ། །དེ་ནས་ཡེ་ཤེས་བཞི་སྦྱོར་གྱི་སྣང་བ་འཆར་རོ། །དེ་ནས་
ལྷུན་གྲུབ་རིན་པོ་ཆེའི་སྣང་བ་འཆར་རོ། །དེ་དག་གང་གི་དུས་སུ་ཡང་གང་
ཤར་དེ་རང་སྣང་དུ་ངོ་ཤེས་ན་ཤེས་མ་ཐོག་ཀ་དག་གི་སར་ཁྱོད་བདེ་བར་གཤེགས་
སོ། །ལན་གསུམ་བརྗོད་ལ་རང་ཉིད་ཀྱང་སྣང་བ་དེ་དག་ལ་དར་རེ་མཉམ་
པར་བཞག་ཅིང་ཡང་ཡང་དེ་ལ་གསལ་གདབ་བོ་དེས་གྲོལ་ངེས་སོ། །རྫོགས་
ཆེན་གྱི་སྒོ་མ་མཐོང་བའི་ཐ་མལ་པའི་རིགས་ལ་དུས་དེར་གོང་དུ་བཤད་པའི་
རབ་འབྲིང་ཐ་མའི་ཉམས་ལེན་དགུའི་མན་ངག་ཐ་མ་དྲུག་གིས་ཕན་གདགས་
པར་བྱའོ། །
གསུམ་པ་བོན་ཉིད་འོད་གསལ་གྱི་བར་དོ་ལ་བརྒྱད་ལས། དང་པོ་ངོ་བོ་
ནི། བདག་འཛིན་ཕུང་པོའི་རྟེན་བོར་བས་ལུས་འོད་དུ་གསལ་བ། འབྱུང་བ་ཕྲ་
རགས་ཀྱི་རྡོས་པ་དེངས་པས་སྣང་བ་སྒྲ་འོད་ཟེར་གསུམ་དང་སྐུ་དང་ཞིང་ཁམས་
སུ་ཤར་བ། བག་ཆགས་སྣ་ཚོགས་པའི་འབྲེལ་ཆད་པས་ཤེས་པ་རང་བཞིན་གྱི་
མ་གཏན་ལ་གནས་པ་སྟེ། རིག་པ་མ་ལ་བུ་ཐིམ་གྱི་ཚུལ་དུ་གནས་པ་
དུས་སོ། །གཉིས་པ་ངེས་ཚིག་ནི། འཇིག་རྟེན་འདིའི་སྣང་བ་ལས་འདས།
སྲིད་པའི་བར་དོ་དང་ཕྱི་མའི་སྣང་བ་མ་ཤར་གྱི་བར་ན། བོན་ཉིད་འོད་གསལ་
དང་ཞི་ཁྲོའི་ལྷ་ཚོགས་དང་སྒྲ་འོད་ཟེར་གསུམ་གྱི་སྣང་བ་ཉམས་སུ་བདོ་བའི་
ཕྱིར་བོན་ཉིད་འོད་གསལ་གྱི་བར་དོ་ཞེས་བྱའོ། །གསུམ་པ་ས་མཚམས་ནི།
ཕྱི་དབུགས་ཆད་ནས་འོད་གསལ་ཤར་ཏེ་ལྷུན་གྲུབ་ཀྱི་སྣང་བ་རྫོགས་པ་ཚུན་
བསམ་
286



དབྱིངས་རིག་མཛོད། སྨད་ཆ།
ཆད་དོ། །བཞི་པ་དཔེ་ནི། རང་སྣང་དུ་མ་རྟོགས་པ་ནི་གཡུལ་ཆེན་དམགས་
སྟོང་གི་དཀྱིལ་དུ་ཉེས་ཆེན་གྱི་མི་གཅིག་ཚུད་པ་དང་འདྲ་སྟེ། ཕྱོགས་གང་དུ་
བལྟས་ཀྱང་སྐུ་དང་སྒྲ་འོད་ཟེར་གྱི་སྣང་བས་འཇིགས་ཤིང་སྐྲག་པ་སྟེ། ཡང་
རྩེ་ཀློང་ཆེན་ལས། སྐུ་ནི་ཡུལ་ཁམས་གང་བས་སྐྲག །ཟེར་ནི་གཟི་བརྗིད་འཕྲོ་
འདུས་འཇིགས།། སྒྲ་ནི་ཤན་འབྱེད་འབྲུག་སྒྲས་དངངས།། ཞེས་སོ། །ལྔ་པ་
སྣང་བ་ལ་བཞི་སྟེ། གཞི་སྣང་འོད་གསལ་གྱི་སྣང་བ། ཟུང་འཇུག་ཚོམ་བུའི་
སྣང་བ། ཡེ་ཤེས་བཞི་སྦྱོར་གྱི་སྣང་བ། ལྷུན་གྲུབ་རིན་པོ་ཆེའི་སྣང་བའོ། །དང་
པོ་ནི། གོང་གི་ཀ་དག་ནམ་མཁའ་ལྟ་བུ་ཤར་བ་དེར་མ་གྲོལ་ན་དེ་ནས་ནམ་
མཁའ་འོད་གསལ་ལ་ཐིམ་པ་ཞེས་བྱ་སྟེ། རིག་པ་མིག་ནས་འཐོན་པས་ཉེར་
ཐོབ་ཡེ་ཤེས་སྐད་ཅིག་བཞི་པའི་རྗེས་སུ་གཞི་སྣང་གི་འོད་གསལ་ཞེས་བྱ་བ།
ནམ་མཁའི་མཐོངས་སུ་འོད་གསལ་ཡེ་ཤེས་ལྔའི་རང་མདངས་ཁྲ་གོ་རེ་བ་འཆར་
བ་དེ་ཉིད་རང་སྣང་དུ་ངོས་བཟུང་བས། སྐད་ཅིག་དང་པོ་རང་སྣང་རང་བཞིན་
མེད་པར་ཤེས། གཉིས་པ་ཤེས་ཐོག་ཏུ་གྲོལ། གསུམ་པ་གྲོལ་ཐོག་ཏུ་ཀ་དག་
གདོད་མའི་ཀློང་དུ་ཐིམ་པས་དེ་ཕན་ཆད་ཀྱི་སྣང་བ་གང་ཡང་མི་འབྱུང་སྟེ་
སངས་རྒྱ་བ་ནི། ཡང་རྩེ་ཀློང་ཆེན་ལས། ཕུང་པོ་འཇིག་སྟེ་འབྱུང་ལྔ་གྱེས།།
འོད་ལྔ་འཆར་ཞིང་རྣམ་ཤེས་ནི།། ཙིཏྟའི་ནང་དུ་འདུ་བར་འགྱུར། ཚོན་གྱི་གྲུ་
གུ་བསྡོགས་པ་བཞིན།། མགྲིན་པ་རྩ་ཡི་ལམ་ནས་ཞུགས།། རྒྱུན་ལམ་རིག་པ་
མིག་ནས་འཐོན།། ནམ་མཁའི་མཐོངས་སུ་འོད་དུ་གསལ།། གདམས་པ་ཅན་
རྣམས་གྲོལ་བའི་དུས། ཞེས་སོ། །གཉིས་པ་ཟུང་འཇུག་ཚོམ་བུའི་སྣང་བ་ནི།
རིག་པའི་ཀློང་ན་ཡེ་ཤེས་ཀྱི་རླུང་ལྔ་ཡོད་པ་གཡོས་པ་ལས་སྔར་གྱི་སྣང་བ་དེ་
ལས་སྒྲ་འོད་ཟེར་གསུམ་དང་སྐུའི་རྣམ་པར་འཆར་བའི་ཚུལ་འཁོར་ལོ་བཞི་
28



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པར། དབང་པོ་རབ་ནི་བར་དོ་མེད་པར་ཐར་པ་ཐོབ། དབང་པོ་འབྲིང་ནི་
འོད་གསལ་བར་དོ་ནས་ཐར་པ་ཐོབ་སྟེ། ཕྱི་མེ་ཆུ་ས་རླུང་གི་སྣང་བ་འགག །སྒྲ་
འོད་ཟེར་གསུམ་གྱི་སྣང་བ་འཆར་སྟེ། རྡོས་པའི་ལུས་དང་བྲལ་བས་རིག་པ་
རྟེན་མེད་དུ་གནས། དེའི་ཚེ་འདིའི་སྣང་བ་ཐམས་ཅད་འོད་ལྔའི་ཞིང་ཁམས་
སུ་ཤར་རོ། །ཟེར་ནི་ཆོ་འཕྲུལ་ངེས་མེད་ཟ་འོག་གི་སྣམ་བུ་ཁ་ཕྱེས་པ་ལྟར་འཆར་
རོ། །སྒྲ་ནི་བོན་ཉིད་སྟོང་པའི་རང་སྒྲ་འབྲུག་སྒྲའི་ཚུལ་དུ་རྒྱུན་ཆད་མེད་པར་
གྲག་གོ །གོམས་ཤིང་འདྲིས་པའི་གང་ཟག་ལ་སྐུ་དང་དཀྱིལ་འཁོར་རྫོགས་
པར་འཆར་ཏེ། རིག་པ་འོད་ཀྱི་སྐུ་ཚོན་གང་གི་འཆར་གཞི་ལས། རང་ལུས་
འོད་འདོམ་གང་མདུན་དང་རྒྱབ་མེད་པར་སྣང་ངོ་། །དེའི་ཕྱོགས་བཅུའི་ནམ་
མཁའ་ལ་ཐིག་ལེ་གུར་ཁང་གྲངས་མེད་པར་འཆར་རོ། །གུར་ཁང་ལྔའི་དཀྱིལ་
འཁོར་ན་སྐུའི་དཀྱིལ་འཁོར་ལྔ་ལྔར་འཆར་རོ། །ཞེས་དང་། གཟེར་བུ་ཉེར་
གཅིག་པར། འོད་ནི་ཞིང་ཁམས་མཐའ་དབུས་མེད། ནམ་མཁའ་འཇའ་ཚོན་
ཤར་བ་འདྲ། སྒྲ་ནི་དངོས་མེད་ཀློང་ན་ལྡིར། རང་བྱུང་རྒྱུན་མེད་འབྲུག་སྒྲའི་
ཚུལ། ཟེར་ནི་ཆོ་འཕྲུལ་ངེས་མེད་སྟོན།། ཟ་འོག་སྣམ་བུ་ཁ་ཕྱེས་འདྲ།། གོམས་
ཤིང་འདྲིས་པའི་གང་ཟག་ལ།། སྐུ་དང་དཀྱིལ་འཁོར་རྫོགས་པར་འཆར།།
ཞེས་སོ། །རིགས་ལྔ་ཡབ་ཡུམ་གྱི་ཚོམ་བུའི་སྣང་བ་དེ་དག་ཞག་རེ་རེས་བར་
ཆད་པས་ཞག་ལྔ་ན་རྫོགས་པར་འཆར་ཏེ། ཡང་རྩེ་ལས། ཞག་ལྔའི་བར་དུ་
རྫོགས་པར་འཆར།། ཞེས་སོ། །ཞག་ནི་བསམ་གཏན་གྱི་ཞག་གོ །དེའང་ཡེ་
ཤེས་དག་པའི་སྣང་བ་འདི་དག་ལུས་ནས་སྐད་ཅིག་ལ་སྲིད་པ་དང་ས་གཞན་
དུ་འཕོས་པ་རྣམས་ལ་མི་སྣང་ལ། ཚེ་འདིར་རྫོགས་ཆེན་གྱི་སྐུ་དང་ཡེ་ཤེས་ཀྱི་
སྒོ་མཐོང་བ་དག་མངོན་སུམ་ལ་གོམས་པ་ཆེ་ན་བོན་ཉིད་བར་དོར་ཞིང་ཁམས་
288



དབྱིངས་རིག་མཛོད། སྨད་ཆ།
རྫོགས་པར་འཆར་ཞིང་སྣང་བ་ཡུན་རིང་བས་གྲོལ་ལོང་ཡོད་ཙམ་དུ་ག་
གནས་ལ།
མངོན་སུམ་མཐོང་ཡང་མ་གོམས་པ་རྣམས་ལ་སྐར་མདའ་རྒྱུག་པའི་ཆ་ཙམ་ལ་
རྫོགས་ཤིང་རྫོགས་ཆེན་གྱི་སྒོ་མ་མཐོང་བ་རྣམས་ཤི་མ་ཐག་གཞི་ཐོག་ཏུ་གནས་
ཀྱང་ངོ་མི་ཤེས་ཏེ་བརྒྱལ་བའི་ཚུལ་དུ་གནས་ལ། དེའང་ཞག་གཅིག་གམ་གཉིས་
སམ་གསུམ་མམ་དར་ཙམ་ཡུད་ཙམ་ལས་མི་གནས་པའང་ཡོད་ལ། དེ་ནས་
ཞག་ལྔའམ་བདུན་ལ་འོད་ལྔ་རིམ་གྱིས་འཆར་ལ་སྐུ་དང་ཞིང་ཁམས་མི་འཆར་
ཞིང་དེ་དག་གི་ཞག་གི་ཆ་སྐྱེས་བུའི་དབུགས་གང་རེའི་ཆ་ཙམ་ལས་མི་གནས་
པས་ཅི་ཡིན་ཆ་མེད་དུ་ཡལ་གྱིས་སོང་ནས་ངོ་མི་ཤེས་སོ། །གཟེར་བུ་ཉེར་གཅིག་
པར། རིག་པའི་རྒྱལ་པོ་བག་ལ་ཞ། གཅིག་ནས་གསུམ་གྱི་བར་དུ་གནས། བདུན་
ལ་དྭངས་མ་རིམ་གྱིས་འཆར།། ཞིང་ཁམས་རྫོགས་པར་འཆར་བ་མེད།། ཅེས་
སོ། །དེ་བས་ན་ལྟ་སྒོམ་ཡིད་དཔྱོད་ཅན་དང་སྐྱེད་རིམ་ཙམ་དང་དགེ་སྤྱོད་ལ་
བརྩོན་པ་ཙམ་ལ་བར་དོར་གྲོལ་བའི་མཐུས་དབེན་པས་རྫོགས་ཆེན་གྱི་འོད་
གསལ་གཉིས་ལ་ཉམས་ལེན་གྱི་མཐིལ་བྱེད་པ་གནད་ཡིན་ཏེ། ཐོག་འབེབས་
ལས། འདི་ན་ཟབ་མོ་རྫོགས་ཆེན་ལུང་ཉིད་ལ། ཉམས་སུ་བླངས་ནས་ཐར་པ་
ཅི་སྨོས་དགོས།། ཐོས་པ་ཙམ་ཡང་འཁོར་བའི་སྒོ་མོ་འདན།། རྫོགས་པ་ཆེན་
པོའི་དོན་དམ་མ་ཐོབ་རིགས།། དགེ་སྤྱོད་དག་སྣང་འཆར་ཡང་དོན་གོ་ཆུང་།།
ཐོག་མཐའ་བར་གསུམ་སྣང་བ་ཅི་ཤར་ཡང་།། བོན་ཉིད་བར་དོ་ཡིན་པར་ངོ་
མི་ཤེས།། ཕ་རོལ་སྣང་བ་བདེན་པའི་ཚུལ་དུ་མཐོང་།། ཞེས་སོ། །འདིར་སྒྱུ་
ལུས་དང་ལྷའི་སྐྱེད་རིམ་འབྱོངས་པས་བར་དོར་གྲོལ་རྐྱེན་བྱེད་ཀྱང་། སྒྱུ་ལུས་
ཀྱི་ལྷ་སྐུ་ནི་རྣམ་རྟོག་གོམས་སུ་བཅུག་པས་རྟོག་པའི་མཐུན་སྣང་དུ་གྲུབ་ལ།
བར་དོའི་འོད་གསལ་གྱི་ལྷ་སྐུ་རིག་པའི་རང་གདངས་ཕྱིར་ཤར་བས་རང་སྣང་
289



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དུ་ཤེས་པའི་མོད་ལ་གྲོལ་ནས་ཀ་དག་གི་རང་ཡུལ་དུ་ལྡོག་པའི་ཁྱད་པར་ཡོད་
པས་འདིའང་ཕྲལ་ལ་གལ་ཆེ་བ་ཞིག་ཡིན་པས་ཤེས་པར་བྱའོ། །འདིའི་ཚེ་རང་
ལ་ལུས་རང་མཚན་པ་མེད་ཀྱང་ཡོད་སྙམ་པ་ནི་སྔར་ལུས་ལ་བདག་ཏུ་འཛིན་
པའི་བག་ཆགས་ཀྱི་དབང་གིས་འབྱུང་བ་རྨི་ལམ་ལྟ་བུ་སྟེ། བག་ཆགས་ཀྱི་ས་
བོན་མ་ཟད་བར་དུ་འོང་ལ། རང་བཞིན་དུ་དེའི་ཚེ་འོད་ལུས་སུ་ཡོད་པའི་
སྙིང་ག་ན་རིག་པ་ལ་ཞིང་སྣང་ཡོད་པའི་གདངས་ཕྱིར་ཤར་བ་མེ་ལོང་དུ་བཞིན་
ཤར་བ་བཞིན་ནོ། །རང་གི་སྙིང་ག་ནས་འོད་ཤིན་ཏུ་ཕྲ་བ་ཞིག་འཆར་ཏེ། སྐུ་
དེ་དག་གི་ཐུགས་ཀ་ན་འབྲེལ་བར་སྣང་ངོ་། །དེའི་དུས་སུ་རང་གི་མིག་གིས་
ཟེར་ཐག་མཐོང་བས་དེ་ལ་ཤེས་པ་ཟིན་ཏེ་ཡུལ་གང་དུའང་མི་རྟོག་པའི་བསམ་
གཏན་ལ་རང་བཞིན་གྱིས་གནས་པར་བྱ་སྟེ། གསེར་གྱི་ཡང་ཞུན་ལས། ཙིཏྟའི་
འོད་དུ་གསལ་བ་དེ།། འོད་ཀྱི་སྙིང་པོ་ཚོན་གང་བཅས། འོད་ཀྱིས་སྐུ་དང་འབྲེལ་
པར་སྣང་།། དེ་ལ་མ་ཡེངས་ཅེ་རེར་བཞག །ཅེས་སོ། །འདིའི་ཙིཏྟ་ནི་རྡོས་
ལུས་དང་བྲལ་ཕྱིར་ཤུའི་ཙིཏྟ་ལ་མི་ཟེར་ཏེ། གཟེར་འགྲེལ་ལས། བསྡུས་པ་
ཤའི་ཙིཏྟ་ནི་མ་ཡིན་ནོ། །སྣང་བ་འོད་ཀྱི་ཙིཏྟ་ལས་ཤར་བའོ། །ཞེས་སོ། །སྣང་
བ་དེ་ལ་ཕར་བལྟ་དུས་སྣང་བ་དེ་རང་སྣང་དུ་ཤེས་པའི་ངང་ལ་བཞག་པའི་
དུས་སུ་རིག་པ་འོད་ལ་འཇུག་པ་ཞེས་བྱ་ལ། སྣང་བ་དེ་དག་ཟེར་ཐག་ལས་
རང་གི་སྙིང་གར་ཐིམ་པ་སྙམ་བྱེད་ན་འོད་རིག་པ་ལ་འཇུག་པ་ཞེས་བྱ་སྟེ།
རང་ངོ་ཀ་དག་གི་རང་ས་ངོ་ཤེས་པར་བྱས་པས་དེ་ཉིད་དུ་གྲོལ་བ་ཐོབ་པའོ། །ཟུང་
འཇུག་གི་དོན་ནི་རིག་པའི་རང་འོད་ལྷུག་པར་ཤར་བ་དེ་དང་། བོན་ཉིད་ཀྱི་
འོད་གསལ་ལྔ་ལོངས་སྐུའི་ཞིང་སྣང་ཡེ་ནས་ལམ་སྣང་དུ་ཡོད་པ་གཉིས་རིག་
པས་ངོ་ཁ་ལ་དུས་འཛོམ་པས་རིག་ཐོག་ཏུ་དབྱེར་མེད་གཅིག་ཏུ་འཇུག་པས་
ས་
290



དབྱིངས་རིག་མཛོད། སྨད་ཆ།
ན་དེ་སྐད་ཟེར་རོ། །གསུམ་པ་ཡེ་ཤེས་བཞི་སྦྱོར་ཀྱི་སྣང་བ་ནི། སྔ་མ་ལས།
ལུས་ནི་འོད་དུ་སྣང་བ་ལ། ཡེ་ཤེས་སྣམ་བུ་ལྔ་ཤར་དུས། རང་ངོ་ཤེས་པ་གནད་
དུ་བཟུང༌།། ཞེས་སྔར་གྱི་སྣང་བ་དེ་ལ་བརྟན་པ་མ་ཐོབ་ན་རང་ལུས་འོད་དུ་
སྣང་བའི་སྙིང་ག་ན་སོར་བཞིའི་གོང་ཙམ་ནས་སྔར་བས་ཅུང་ཟད་མི་གསལ་
བའི་འོད་ཁ་དོག་བཞི་འཁྲིལ་བའི་ཐག་པ་ཤིན་ཏུ་ཕྲ་བ་རྟ་རྔའི་ཉག་མ་ཙམ་
ཅིག་འཆར་ཏེ། སྟེང་གི་ནམ་མཁའ་ལ་ཟུག་པར་སྣང་བ་དེ་ལ་མ་ཡེངས་པར་
བལྟས་པས། སྣང་བ་ཕྲ་མོ་དེ་ལས་རབ་ཏུ་མཆེད་ནས་སོ་སོར་མ་འདྲེས་ལ་རྒྱ་
ཆེར་སོང་སྟེ། དང་པོའི་ཕྲ་མོ་དེའི་ངོ་བོ་མ་འགྱུར་བ་ལས་རྣམ་པ་ཆེར་སོང་བ་
ནི་སྟོང་ཉིད་དང་མེ་ལོང་དང་མཉམ་ཉིད་དང་སོར་རྟོགས་དང་བཞིའི་གཏིང་
གདངས་འོད་མཐིང་ག་དང་དཀར་པོ་དང་སེར་པོ་དང་དམར་པོ་དང་བཞིའི་
སྣམ་བུ་འབྱར་ལ་མ་རེག་པ། སོ་སོའི་སྟེང་དུ་རང་རང་གི་ཁ་དོག་དང་མཐུན་
པའི་ཐིག་ལེ་མེ་ལོང་ཙམ་རེ་དང་། ཐིག་ལེ་རེ་རེ་བཞིན་དུ་སྟེང་དུ་ཐིག་ཕྲན་ལྔ་
ལྔས་བརྒྱན་པར་འཆར་ལ། དེ་དག་གི་སྟེང་ན་འོད་ཟླུམ་རྨ་བྱའི་གདུགས་འཁོར་
བ་ལྟ་བུ་ཞིག་འཆར་རོ། །སྣང་བ་འདི་ཀུན་རང་སྣང་དུ་ཤེས་པར་བྱས་ལ་དྲན་
པ་མི་འགྱུར་བར་ཆེ་རེ་མཉམ་པར་འཇོག་པས་གྲོལ་བའོ། །འདིར་ཀ་དག་ཏུ་
གྲོལ་མ་ཟིན་པས་བྱ་གྲུབ་ཡེ་ཤེས་རྩལ་མ་རྫོགས་ཞེས་གླེང་ནས་ཡེ་ཤེས་བཞི་
སྦྱོར་དུ་བཞག་ལ། རང་བཞིན་དུ་སྣང་བ་དེ་དག་ལ་ཡེ་ཤེས་ལྔའི་ནུས་པ་མཉམ་
པར་རྫོགས་པ་སྟེ། ཡེ་ཤེས་སྣམ་བུ་ལྔ་ཤར་དུས། ཞེས་པས་སོ། །བཞི་པ་ལ་
ལྷུན་གྲུབ་ཀྱི་སྣང་བ་དངོས་དང་། དེ་དག་ཏུ་གྲོལ་ཚུལ་དང་། ལྷུན་གྲུབ་ཐིམ་
ཚུལ་གསུམ་ལས། དང་པོ་ནི། གོང་དུ་གྲོལ་བ་མ་ཐོབ་ན་ཡེ་ཤེས་ཀྱི་སྣང་བ་དེ་
དག་དང་རིག་པ་སྟེང་གི་འོད་ཟླུམ་དེ་ལ་འདུས་ནས་དེ་ལས་ཤར་བ་སྙམ་བྱེད་
25



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་ལས། འཆར་ལུགས་བརྒྱད་སྣང་བ་ནི། ཐུགས་རྗེ་ལྟར་ཤར་བས་སྙིང་རྗེའི་
ཤུགས་འཁོར་བར་འཇུག་པས་འཁོར་འདས་རྒྱ་མ་ཆད། འོད་ལྟར་ཤར་བས་
སྣང་བ་ཐམས་ཅད་ནང་ན་གསལ། སྐུ་ལྟར་ཤར་བས་སྣང་བ་གང་དུའང་མི་
འབྱེད། ཡེ་ཤེས་ལྟར་ཤར་བས་སྣང་བ་ཟང་ཐལ། གཉིས་མེད་ལྟར་ཤར་བས་
ཤེས་པ་རྩེ་གཅིག་ཏུ་གནས། མཐའ་གྲོལ་ལྟར་ཤར་བས་མཐའ་གང་ལའང་མི་
གནས། མ་དག་པ་ལྟར་ཤར་བས་སྲིད་པའི་བྱུང་ཁུངས་མ་འགགས། དག་པ་
ལྟར་ཤར་བས་བོན་ཉིད་མ་བུ་འབྲེལ་པའོ། །སྣང་བ་དེ་དག་ཀྱང་གོང་འོག་ཏུ་
སྣང་སྟེ། སྟེང་དུ་ཀ་དག་གི་སྣང་བ་སྤྲིན་བྲལ་ནམ་མཁའ་ལྟར་དག་པ། དེའི་
འོག་ཏུ་ལོངས་སྐུ་ཁྲོ་བོའི་དཀྱིལ་འཁོར་བཀོད་ལེགས་པ། དེའི་འོག་ན་ལོངས་
སྐུ་ཞི་བའི་དཀྱིལ་འཁོར་བཀྲག་ཆགས་པ། དེའི་ཕྱོགས་མཚམས་ན་རང་བཞིན་
སྤྲུལ་པའི་ཞིང་ཁམས་བལྟ་ན་སྡུག་ལ། འོག་ན་འགྲོ་དྲུག་གི་སྣང་བ་འདུལ་བྱེད་
སྟོན་པ་དང་བཅས་པ་སྣང་བའོ། །འཁོར་བའི་སྒོ་འདི་མ་དག་པ་ལྟར་ཤར་
ཡང་མ་དག་པ་མ་ཡིན་ལ། འཁྲུལ་པ་ལྟར་སྣང་ཡང་འཁྲུལ་སྣང་མ་ཡིན་ལ།
ཡེ་བཞུགས་འོད་གསལ་རང་སྣང་ཟང་མའོ། །འདི་དག་ཀྱང་སྔར་གྱི་གཞི་སྣང་
དེ་དུས་འདིར་ཤར་བའོ། །སྣང་བ་དེ་དག་རང་སྣང་དུ་ཤེས་པས་བོན་གྱི་སྐུ་རུ་
གྲོལ་བ་ནི། གསེར་གྱི་ཡང་ཞུན་ལས། ལྷུན་གྲུབ་སྐུ་གསུམ་སྣང་བ་ལ། ཅི་ཤར་
རྨི་ལམ་སྒྱུ་མར་ཤེས། སྒྱུ་མ་རང་བཞིན་མེད་པ་ལ། ཆགས་ཞེན་མི་བྱ་ཡན་པ་
བསྐྱུར།། སྟོང་གསལ་འགག་མེད་ངང་དུ་ཞོག །བོན་གྱི་སྐུ་རུ་གྲོལ་བའོ། །ཞེས་
སོ། །འདིའི་དུས་སུ་དར་ཅིག་རིག་པ་ལྷུན་གྲུབ་ལ་ཐིམ་ཟིན་པས་རང་དུས་
དེར་བཙན་ས་བཟུང་ནས་དེ་ནས་ཕྱིར་མི་ལྡོག་པ་རྒྱལ་པོ་གདན་ལ་བཞུགས་
པ་ལྟ་བུའི་གདམས་ངག་དྲན་པ་བྱའོ། །ད་ལྟ་འོད་གསལ་གྱི་སྣང་བ་ལུ་གུ་རྒྱུད་
292



དབྱིངས་རིག་མཛོད། སྨད་ཆ།
དང་བཅས་པའི་རང་གདངས་ཀྱི་ངང་ངོས་ཟིན་ནས་དེ་ལས་ཕྱིར་ཐ་མལ་དུ་
མི་ལྡོག་པ་ཐོད་རྒལ་ལ་འདྲིས་པ་དེ་དུས་དེ་སྟོངས་འདེབས་སོ། །བར་དོར་
སྔར་གྱི་ལུ་གུ་རྒྱུད་ཐིག་ལེ་དང་བཅས་པ་སྐུར་སྨིན་པས་དངོས་སུ་ལུ་གུ་རྒྱུད་མི་
སྣང་བའི་གནད་དེ་ཡིན་ནོ། །
དོན་གཉིས་པ་དེ་དག་ཏུ་གྲོལ་ཚུལ་བཤད་པ་ལ་གཉིས་ཏེ། མངོན་ཤེས་རྗེས་
དྲན་གྱིས་གྲོལ་ཚུལ་སྤྱི་བཤད་པ་དང་། དབང་པོ་ཉེར་གཅིག་གི་གྲོལ་ཚུལ་བྱེ་
བྲག་ཏུ་བཤད་པའོ། །དང་པོ་ནི། སྒྲོན་མ་དྲུག་པ་ལས། མངོན་ཤེས་དྲུག་དང་
རྗེས་དྲན་དྲུག་འཆར་ནས་སངས་རྒྱའོ། །ཞེས་འཁོར་ལོ་བཞི་པ་ལས་མངོན་
ཤེས་དང་རྗེས་དྲན་གཉིས་དུས་མཉམ་དུ་འབྱུང་བར་གསུངས་པས། འདིར་
རྗེས་དྲན་སྔོན་ལ་བཤད་དེ་རྗེས་སུ་དྲན་པའི་རྐྱེན་ནི་སྒྲ་འོད་ཟེར་ལ་སོགས་
པས་བྱེད་ལ། རྗེས་དྲན་དྲུག་ནི། འཁོར་ལོ་བཞི་པར། ཐོག་མར་ཚེ་འཕོས་པ་
དྲན། དེ་ནས་བར་དོ་ཡིན་པ་དྲན། དེ་ནས་རིག་པ་རྟེན་མེད་དུ་གནས་པ་
དྲན། དེ་ལ་བརྟེན་ནས་ཚེ་འདིའི་སྣང་བ་དྲན་པས་བླ་མ་རྗེས་སུ་དྲན་དེ་ནས་
གདམས་ངག་ལ་བརྟེན་ནས་སྒྲ་འོད་ཟེར་གསུམ་རང་སྣང་ཡིན་པ་རྗེས་སུ་དྲན།
སྣང་བ་གསུམ་གྱིས་རྐྱེན་བྱས་རིག་པའི་རྒྱལ་པོ་བདག་ཞལ་བདག་གིས་མཐོང་།
མ་རིག་པ་རང་སར་སངས། རིག་པའི་རྒྱལ་པོའི་རང་ས་ཟིན། རིག་པའི་རྒྱལ་
པོས་སྣང་བ་ཟིལ་གྱིས་ནོན་ཏེ། སྣང་བ་ལ་རང་དབང་ཐོབ་པའོ། དེ་ལས་སྐུ་
གསུམ་རང་ཤར་དུ་ཤར་ནས་འགྲོ་བའི་དོན་མཛད་པར་འགྱུར་རོ། །ཞེས་
སོ། །མངོན་ཤེས་དྲུག་ནི། སྒྲོན་མ་དྲུག་པ་ལས། དེའི་ཚེ་རིག་པ་རྟེན་མེད་དུ་
གནས་པས་ཚེ་སྔ་ཕྱི་ཤེས། ཀུན་གཞི་སྒྲིབ་མེད་དུ་གནས་པས་ལས་རྒྱུ་འབྲས་
ཤེས། ལྷའི་མིག་རྣམ་པར་དག་པས་དག་མ་དག་གི་ཞིང་ཁམས་ཤེས། སྒྲ་འོད་
23



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཟེར་གསུམ་སྣང་བའི་ཚེ་བོན་ཉིད་འོད་གསལ་གྱི་བར་དོ་ཡིན་པར་ཤེས། ངོ་
བོ་ཉིད་ཀྱི་རིག་པ་ངོ་སྤྲད་པས་སྐུ་གསུམ་རང་ལ་ལྷུན་གྱིས་གྲུབ་པར་ཤེས། ལྷག་
མཐོང་གི་རིག་པ་ངོ་སྤྲད་པས་སྒྲ་འོད་ཟེར་གསུམ་རང་སྣང་སྐུ་གསུམ་གྱི་སྣང་
བར་མངོན་པར་ཤེས་པའོ། །ཞེས་སོ། །བླུན་པོ་དག་ལུང་ལ་མི་དགའ་ན་གཏི་
མུག་ཅན་བློ་གྲོས་མེད་པར་ཤེས་སོ། །མཁས་པ་དག་ནི་ལུང་གི་ཁྱད་པར་དུ་
བྱས་པ་ཡིན་ནོ། །རྗེ་བཙུན་དམ་པའི་ཞལ་ནས། ལུང་ལ་བྱིན་རླབས་ཡོད་པ་
ཡིན་པས་སངས་རྒྱས་ཀྱི་ལུང་ཅིག་ནར་གྱིས་དྲངས་ཙ་ན་ངེས་པར་ཡིད་ཆེས་
སྐྱེ་བ་ཡིན་གསུངས་པས། གྲོལ་ཚུལ་ཉིད་ད་དུང་ལུང་གིས་གསལ་བར་བྱ་སྟེ།
ཇི་སྐད་དུ། གཟེར་བུ་ཉེར་གཅིག་པ་ལས། གོམས་ཤིང་འདྲེས་པའི་གང་ཟག་
ལ། སྐུ་དང་དཀྱིལ་འཁོར་རྫོགས་པ་འཆར།། དེ་ཚེ་མངོན་ཤེས་རྗེས་དྲན་གྱིས།
སྣང་བ་རྣམ་གསུམ་སུན་མ་འཆར།། རང་གི་གོམས་པས་སྐྱེལ་མ་བྱས།། རིག་
པའི་སེམས་རྒྱུད་གཞི་ལ་བསྐྱལ།། སྣང་བ་བདག་ཞལ་བདག་གིས་མཐོང་། མེ་
ལོང་ངོས་ལ་བྱད་མཐོང་འདྲ། རང་རིག་བདག་དང་བདག་ཏུ་མཇལ།། རྒྱལ་
བུས་རང་ངོ་ཤེས་པ་འདྲ། མ་རིག་འཁྲུལ་པ་རང་སར་སངས།། མུན་པའི་ཀློང་
ནས་ཉི་ཤར་འདྲ།། རིག་པའི་རྒྱལ་པོ་རང་ས་ཟིན། རྒྱལ་བུས་རྒྱལ་ས་ཟིན་པ་
འདྲ། སྒྲ་འོད་ཟེར་གསུམ་སེམས་སུ་དག །ཉི་ཟེར་མ་ལ་འདུས་པ་འདྲ།། སྙིགས་
མ་དྭངས་མའི་ཀློང་དུ་གྲོལ།། དར་ཞིག་མཚོ་ལ་ཐིམ་པ་འདྲ།། ཟག་བཅས་ཟག་
མེད་ངང་དུ་ཞི། ལེན་ཚྭ་ཆུ་ལ་ཐིམ་པ་འདྲ།། ལས་དང་ཉོན་མོངས་གཞི་ལ
གྲོལ།། སྤྲིན་ཚོགས་ནམ་མཁའ་དེངས་པ་འདྲ།། ཁམས་གསུམ་འཁོར་བ་དོང་
ནས་སྤྲུག །ཆུ་བཀག་འོག་ནས་ཆད་པ་འདྲ།། འཁོར་འདས་གཉིས་མེ་
གཉིས་མེད་གཞི་
ལ་དག །གཞའ་རིས་ནམ་མཁར་ཡལ་བ་འདྲ།། སྐུ་གསུམ་དཀྱིལ་འཁོར་ཤུགས་
294



དབྱིངས་རིག་མཛོད། སྨད་ཆ།
ས་འཆར།། ཉི་མའི་ཟེར་དང་ཆུ་ཟླ་འདྲ།། ཞེས་སོ། །
གཉིས་པ་དབང་པོ་ཉེར་གཅིག་གི་གྲོལ་ཚུལ་བྱེ་བྲག་ཏུ་བཤད་པ་ནི། ཐོག་
འབེབས་ལས། གྲོལ་ཚུལ་རབ་འབྲིང་ཐ་མ་གསུམ་སྟེ། རབ་ནི་ཡུལ་གསུམ་
ཤར་མ་ཁད་ན་རང་སྣང་སྒྱུ་མར་རིག་སྟེ། རིག་པ་བདག་ཞལ་མཐོང་ནས་སངས་
རྒྱས་པའོ། །འབྲིང་ནི་རང་སྣང་སྒྱུ་མར་རིག་པས་སྐད་ཅིག་མ་ཉི་ཤུ་རྩ་གཅིག་
གི་བར་ལ་ཉམས་སུ་བླང་པས་གྲོལ་བར་འགྱུར་རོ། །ཐ་མ་ནི་བདེན་མེད་རིག་
སྟེ། བདེན་མེད་དུ་མི་གྲོལ་ཀྱང་། འཁྲུལ་པ་མི་འགྱུར་བས་སྲིད་པའི་བར་དོ་
ཤར་མ་ཐོག་ནས་གྲོལ་བའོ། །ཞེས་ལུང་འདི་ཆིངས་ཤིན་ཏུ་ཆེ་བས་འདི་དོན་
ཞིབ་ཏུ་བཤད་ན་དབང་པོ་རྣོ་རྡུལ་འབྲིང་གསུམ་རེ་རེ་བཞིན་ཐ་མ་དང་འབྲིང་
དང་རབ་དང་ཕུལ་དང་མཆོག་དང་རྩེ་མོ་དང་མཐར་ཕྱིན་པ་དང་བདུན་བདུན་
ཕྱེ་བས་དབང་པོ་ཉེར་གཅིག་པོ་དེའང་དབང་པོ་རབ་འབྲིང་ཐ་མ་གསུམ་ལས་
མི་འདའ་ལ། དེ་ལས་རབ་བདུན་ནི་ཡུལ་གསུམ་ཤར་མ་ཁད་རང་སྣང་སྒྱུ་མར་
རིག་སྟེ་སྐད་ཅིག་མ་གསུམ་ལ་གྲོལ། འབྲིང་བདུན་ནི་སྐད་ཅིག་མ་ལྔ་ན་གྲོལ།
ཐ་མ་དྲུག་ནི་སྐད་ཅིག་མ་ཉི་ཤུ་རྩ་གཅིག་ན་གྲོལ་བའོ། །རབ་འབྲིང་གཉིས་ཀྱི་
གྲོལ་ཚད་ནི་ཤུགས་ལས་བསྟན་པའོ། །དབང་པོ་ཐ་མའི་ཐ་མ་དེ་ཉིད་སྲིད་
པའི་བར་དོ་ཤར་མ་ཐག་རང་བཞིན་སྤྲུལ་པར་བགྲོད་པས་གྲོལ་བ་སྟེ་དབང་
པོ་ཉེར་གཅིག་ཏུ་གཏོགས་པས་འདིའི་ཁོངས་ནས་བསྟན་པའོ། །དེ་ཡང་རབ་
ཀྱི་མཐར་ཕྱིན་པ་དེ་ནི་རྣམ་གྲོལ་གྱི་སྐད་ཅིག་མ་གསུམ་ལ་གྲོལ་ལ། གཞན་
དབང་པོ་བཅུ་དགུ་པོ་དེ་དག་གི་སྐད་ཅིག་ནི་བྱ་བ་རྫོགས་པའི་སྐད་ཅིག་མ་སྟེ།
རྣམ་གྲོལ་དང་བྱ་རྫོགས་གཉིས་ཀྱི་ཁྱད་པར་ནི་ཞག་ལ་ལྟོས་མི་ལྟོས་ཀྱིས་བྱེད་
དེ། རྣམ་གྲོལ་ནི་སྣང་བ་ལ་ཤེས་པ་ཤར་ནས་དེར་འདུག་གོ་སྙམ་དུ་ཡུལ་རྟོག་
295



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཙམ་གྱི་ཡུན་ལ་བྱེད་པས་ཞག་ལ་མི་ལྟོས་ལ། བྱ་རྫོགས་ཀྱི་སྐད་ཅིག་མ་ནི་དེ་
བས་ཡུན་རིང་བ་སྟེ། དཔེར་ན་དབང་པོ་ཡུལ་ལ་སད་པ། རང་བཞིན་ཤེས་
པ། རྩལ་རྫོགས་པ་ལ་ལྟོས་པའི་ཁྱད་པར་ཏེ། ཞག་ལ་འཐོགས་པའོ། །བྱ་རྫོགས་
ཀྱི་སྐད་ཅིག་མ་དེའང་ཞག་ཇེ་མང་ལ་སོང་བཞིན་དུ་སྐད་ཅིག་མའི་ཡུན་ཇེ་
རིང་ལ་སོང་བ་སྟེ། དེའང་རབ་ཀྱི་རྩེ་མོའི་སྐད་ཅིག་མ་གསུམ་ལ་བསམ་གཏན་
གྱི་ཞག་གཅིག་འགོར་ལ། རབ་ཀྱི་མཆོག་གཉིས་འགོར་བས་སྔ་མ་བས་ཕྱི་མ་
ཀུན་ཇེ་དལ་ལ་སོང་བ་སྟེ། དཔེར་ན་མདའ་ཤུགས་དྲགས་པ་དང་། རབ་ཏུ་
བུལ་བ་རྣམས་ལ་སྔ་ཕྱི་འགྲོ་བ་དང་འདྲའོ། །དེ་ཡང་སྐད་ཅིག་མ་གསུམ་ན་
གྲོལ་བ་ནི། སྐད་ཅིག་དང་པོ་ལ་ཚོམ་བུའི་སྣང་བ་ཡེ་ཤེས་བཞི་སྦྱོར་དང་བཅས་
པ་འགགས། གཉིས་པ་ལ་ལྷུན་གྲུབ་ཀྱི་སྒོ་མཐོང་། གསུམ་པ་ལ་དེ་ཡང་
ནུབ་སྟེ། ཀ་དག་གི་སྣང་བ་མཐོང་བ་ལ་རང་ངོ་ཤེས་པས་ས་ཟིན་པའོ། །སྐད་
ཅིག་མ་ལྔའི་གྲོལ་བ་རྣམས་ནི། སྐད་ཅིག་དང་པོ་ལ་རང་གི་སྣང་བ་སོ་སོ་ཤར།
གཉིས་པ་ལ་མཐོང་། །གསུམ་པ་ལ་དེའི་ངང་ལ་དར་ཅིག་ཤེས་པ་ཟིན། བཞི་
པ་ལ་རང་སྣང་དུ་རྟོགས་ཏེ་བདེན་པའི་སྟོབས་རྙེད། ལྔ་པ་ལ་ཀ་དག་ཏུ་གྲོལ་
བའོ། །ཐ་མ་དྲུག་སྐད་ཅིག་མ་ཉི་ཤུ་རྩ་གཅིག་ན་གྲོལ་བའི་ཚུལ་ནི། དང་པོ་
སྣང་བ་རིམ་གྱིས་འཆར་བ་ལ་སྐད་ཅིག་བདུན། རང་སྣང་ཤར་ནས་དེའི་ངང་
ལ་རང་སོར་ཅི་ཡིན་ན་སྙམ་པར་གནས་པ་ལ་བདུན་དེ་རང་སྣང་དུ་ཤེས་ནས་
རིམ་གྱིས་ངེས་པ་ཐོབ་པ་ལ་བདུན་འགོར་བས་ཉི་ཤུ་རྩ་གཅིག་ན་ཀ་དག་གི་ས་
ལ་གྲོལ་བའོ། །དེ་དག་སྔ་མ་བས་ཕྱི་མ་ཀུན་རྟོགས་པའི་རྩལ་ཤུགས་ཇེ་ཆུང་ལ་
སོང་བས་བར་དོར་བསམ་གཏན་གྱི་ཞག་མང་དུ་འཐོགས་པའོ། །བསམ་གཏན་
གྱི་ཞག་མང་ཉུང་བཤད་པ་ནི། དབང་པོ་རབ་དྲུག་ནི་བསམ་གཏན་གྱི་ཞག་
296



དབྱིངས་རིག་མཛོད། སྨད་ཆ།
གཅིག་ནས་དྲུག་གི་བར་དུ་བར་དོར་འཐོགས་ཏེ། རབ་ཀྱི་རྩེ་མོ་ཞག་གཅིག །
རབ་ཀྱི་མཆོག་གཉིས། རབ་ཀྱི་ཕུལ་གསུམ། རབ་ཀྱི་རབ་བཞི། རབ་ཀྱི་འབྲིང་
ལྔ། རབ་ཀྱི་ཐ་མ་དྲུག་ཐོགས་སོ། །སྤྲུལ་པ་ཡང་རིམ་བཞིན་ཞག་གསུམ་དང་
ལྔ་དང་བདུན་དང་བཅུ་གཅིག་དང་བཅུ་བཞི་དང་ཉེར་གཉིས་དང་ཉེར་ལྔ་ན་
དོན་བྱེད་ནུས་པའོ། །སྤྲུལ་པ་ནི་སྐར་མདའ་ནམ་མཁའ་ལ་རྒྱུག་པའི་ཚུལ་ཏེ།
སྐར་མདའ་དེ་ལ་འོད་འཕྲོ་བ་དང་འདྲ་བར་སྤྲུལ་པ་བཀྱེ་ནས་རང་སྣང་ལྷུན་
གྲུབ་ཀྱི་ཞིང་གི་སེམས་ཅན་གྱི་འཁོར་བ་སྟོངས་པར་བྱས་ནས་སྤྲུལ་པ་དང་བཅས་
ཀ་དག་ཏུ་སླར་ཐིམ་པ་སྐར་མདའ་དབྱིངས་སུ་ཐིམ་པ་ལྟ་བུའོ། །སྤྲུལ་པའི་
ཞག་ནི་བསམ་གཏན་གྱི་ཞག་དང་གཅིག་གོ །སྤྲུལ་པ་ཡང་ཀ་དག་རང་ས་ནས་
མི་འགྱེད་དེ། སྐུ་དང་ཡེ་ཤེས་ཀྱི་སྣང་བ་རགས་པ་ལས་འདས་པའི་ས་ཡིན་
པའི་ཕྱིར་རོ། །ཀ་དག་ལས་ལྷུན་གྲུབ་ཀྱི་གཞི་སྣང་ཤར་བ་ནས་སྤྲུལ་པ་ཡས་
མར་འགྱེད་ནས་སེམས་ཅན་གྱི་དོན་བྱེད་པ་ནི་སྤྲུལ་སྐུ་འདུལ་གཤེན་དྲུག་ལྟ་
བུའོ། །ལམ་ནས་འགྱེད་པ་འཆི་མེད་ཡབ་སྲས་རྣམ་གསུམ་ལྟ་བུ་འཕོ་བ་ཆེན་མོའི་
ལུས་བཟུང་བ་རྣམས་དང་། རང་བཞིན་སྤྲུལ་པར་བགྲོད་པ་གཉིས་ཀྱིས་སེམས་
ཅན་རང་ལས་རྒྱུད་གཞན་རྣམས་ཀྱི་དོན་བྱེད་ལ། བར་དོར་སྤྲུལ་པ་འགྱེད་
ཚད་ལྷུན་གྲུབ་ཀྱི་སྒོ་ལས་རང་སྣང་འཁོར་བར་སྣང་བ་དེའི་དོན་བྱེད་པར་
སྣང་སྟེ། རྨི་ལམ་དུ་སེམས་ཅན་གྱི་དོན་བྱས་ཀྱང་རང་སྣང་ཙམ་ལས།
གཞན་ངོར་ཕན་པ་མ་བྱུང་བ་དང་འདྲ་བར་ཤེས་པར་བྱའོ། །ཀ་དག་ཏུ་ཟང་
ཐལ་བ་རྣམས་ལས་སྤྲུལ་པ་མི་འབྱུང་སྟེ། ལྷུན་གྲུབ་ཀྱི་སྒོ་འཆར་ལོང་མེད་པས།
དུས་དེར་གདུལ་ཞིང་མི་སྣང་ལ། ལྷུན་གྲུབ་ཀྱི་སྒོ་ཤར་ནས་གདུལ་བྱའི་སྣང་
བ་འབྱུང་བས་སྤྲུལ་པས་དེའི་དོན་བྱེད་པའོ། །དེ་བཞིན་དུ་འབྲིང་གི་མཐར་
297



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཕྱིན་པ་རྩེ་མོ་མཆོག་ཕུལ་རབ་འབྲིང་ཐ་མ་དང་བདུན་ལ་ཞག་བདུན་ནས་བཅུ་
གསུམ་ཡན་ཆད་སྦྱར་བའི་རིམ་བཞིན་བར་དོར་འཐོགས་ལ། སྤྲུལ་པ་ཡང་
རིམ་པ་ལྟར་ཞག་ཉེར་དྲུག་དང་ཉེར་བདུན་དང་སུམ་ཅུ་དང་སོ་གཅིག་དང་
སོ་བཞི་དང་སོ་བདུན་དང་སོ་དགུ་ན་དོན་བྱེད་ནུས་སོ། །ཐ་མའི་མཐར་ཕྱིན་
ནས་འབྲིང་ཡན་ཆད་དྲུག་པོའང་ཞག་བཅུ་བཞི་ནས་བཅུ་དགུའི་བར་ཇེ་མང་
དུ་སྡོད་ནས་སྤྲུལ་པ་ཡང་རིམ་བཞིན་ཞག་བཞི་བཅུ་དང་ཞེ་གསུམ་དང་ཞེ་དྲུག་
དང་ཞེ་བདུན་དང་ལྔ་བཅུ་དང་ལྔ་བཅུ་རྩ་གསུམ་ན་དོན་བྱེད་ནུས་པའོ། །དེ་
རྣམས་ཀྱི་ཞག་ཀྱང་བསམ་གཏན་གྱི་ཞག་ཡིན་ལ། སྤྲུལ་པའི་ཞག་ཀྱང་བསམ་
གཏན་དང་གཅིག་གོ །སྤྲུལ་པ་གྲོལ་ནས་ཐིམ་པའི་བར་དེར་འགྱེད་དོ། །སྤྲུལ་
པ་ནི་སྐར་མདའ་ལས་འོད་འཕྲོ་བ་བཞིན་རིག་པ་ལས་བཀྱེ་ནས་སེམས་ཅན་
གྱི་དོན་རང་སྣང་ཙམ་དུ་བྱས་ཏེ་ནང་དབྱིངས་སུ་འཇུག་པའོ། །བསམ་གཏན་
གྱི་ཞག་རྣམས་སྐད་ཅིག་མས་བཅིངས་པས་འགལ་བ་མེད་ཀྱང་། དེ་གཉིས་
གཅིག་མ་ཡིན་ཏེ། སྐད་ཅིག་མ་ནི་རྟོགས་ཚུལ་ཤེས་རབ་ཀྱི་ཆ་ཡིན་ལ། བསམ་
གཏན་ནི་གནས་པ་ཏིང་ངེ་འཛིན་གྱི་ཆ་ཡིན་པས་སོ། །ཐ་མའི་ཐ་མ་དེ་རང་
བཞིན་སྤྲུལ་པར་སྐྱེ་བས་འདིར་གྲོལ་བའི་ཁོངས་སུ་མ་བཤད་དོ། །འདི་དག་
གནད་གལ་པོ་ཆེ་ཡིན་པས་ཤེས་པར་བྱའོ།།
དོན་གསུམ་པ་ལྷུན་གྲུབ་ཀྱི་ཐིམ་ཚུལ་ནི། སྔར་ཤར་བའི་ལྷུན་གྲུབ་ཀྱི་སྣང་
བ་རྣམས་ནང་དུ་སྡུད་པ་སྟེ། ཐིམ་ལུགས་བརྒྱུད་དུས་གཅིག་ལ་འབྱུང་བ་ནི།
གསེར་གྱི་ཡང་ཞུན་ལས། ཐུགས་རྗེ་ཐུགས་རྗེ་ཉིད་ལ་ཐིམ། ཉི་མ་ནུབ་པའི་
ཟེར་བཞིན་དུ།། གདུལ་བྱ་འདུལ་བྱེད་རྣམ་པར་དག །འོད་ནི་འོད་ལ་རང་ཐིམ་
པས།། ནམ་མཁའི་གཞའ་ལྟར་གསལ་རིག་མེད།། སྐུ་ནི་སྐུ་ལ་རང་ཐིམ་པས།།
298



དབྱིངས་རིག་མཛོད། སྨད་ཆ།
ཡོད་
གཞོན་ནུ་བུམ་པའི་སྐུ་བཞིན་དུ།། མཁྱེན་པ་ནང་གསལ་ཉིད་དུ་གནས།།
ཤེས་ཡེ་ཤེས་ལ་ཐིམ་པས།། མ་པང་བུ་ནི་འཇུག་པ་བཞིན།། རིག་པ་གཞི་ཐོག་
ཉིད་དུ་གྲོལ།། གཉིས་མེད་གཉིས་མེད་ལ་ཐིམ་པས།། ཆུ་ལ་ཆུ་ཐིམ་ཅི་བཞིན་
དུ།། བོན་ཅན་བོན་ཉིད་གཅིག་ཏུ་འདྲེས།། མཐའ་གྲོལ་མཐའ་གྲོལ་ལ་ཐིམ་
པས།། ནམ་མཁའ་ནམ་མཁར་ཐིམ་པ་བཞིན།། གཡུང་དྲུང་བོན་གྱི་ངང་དུ་
གནས།། མ་དག་དག་པ་ཉིད་ལ་ཐིམ།། སྦྲ་ཡི་ཆོན་ཐག་བཏུལ་བ་བཞིན། འོད་
གསལ་ངང་ལས་གཡོ་བ་མེད།། དག་པ་ཡེ་ཤེས་སྒོར་ཐིམ་པས། སེང་གེས་གངས་
རི་ཟིན་པ་བཞིན། གཡུང་དྲུང་བོན་སྐུའི་ངང་དུ་གནས།། ཞེས་སོ། །དེ་ལྟར་
ཐིམ་ལུགས་བརྒྱད་ཀྱིས་རིག་པ་རང་ཡུལ་དུ་ལྡོག་སྟེ། ཀ་དག་དང་ལྷུན་གྲུབ་
དབྱེར་མེད་ལ་གནས་པས། ངོ་ཤེས་པ་རྣམས་ཕྱིར་མི་ལྡོག་པར་བོན་སྐུའི་གཏན་
སྲིད་ཟིན་པ་སྟེ། འཁོར་འདས་དབྱིངས་སུ་ནུབ་སྟེ་གཞི་གྲོལ་ལ་སོང་བ་དེ་ལྷུན་
གྲུབ་ཐིམ་ཚུལ་གྱི་དུས་དེར་ངོ་ཤེས་པར་བྱའོ།།
དྲུག་པ་ཉམས་ལེན་ལ་གཉིས་ཏེ། སྔོན་རོལ་གྱི་ཉམས་ལེན་དང་། འདིའི་
དུས་ཀྱི་ཉམས་ལེན་ནོ། །དང་པོ་ནི། ད་ལྟ་གནས་པ་ཚེའི་བར་དོ་ངོས་བཟུང་
ལ། དུས་རྒྱུན་པར་རང་གི་རིག་པ་རྗེན་ལ་འབུད་ལ་ཕྱི་ནང་བར་མེད་ཟང་
ཐལ་ལ་ཤེས་པར་བྱ་ཞིང་། ད་ལྟ་ཕྱིའི་སྣང་བ་ཐ་མལ་པ་འདི་དང་། འོད་གསལ་
གྱི་སྣང་བ་གང་ཡང་རིག་པས་བཟོ་བཅོས་སྤང་བླང་གང་ཡང་མེད་པར་རང་
སྣང་དུ་རྗེན་ཡེ་རེར་ངོ་ཤེས་པར་བྱས་ལ། སྣང་རིག་དབྱེར་མེད་ཀྱི་ཤེས་པ་ཟང་
ཀ་མ་ནང་དུ་མི་དགག་པར་གང་ཤར་དེ་ཀའི་ངོར་རྟོག་མེད་དུ་ཉིན་སལ་ལེ་
མཚན་ཡལ་ལེ་བསྒོམས་པས་བར་དོར་གྲོལ་བ་མངོན་དུ་འཐོབ་པའོ། །གཉིས་
པ་ནི། བར་དོའི་སྣང་བ་འཆར་བའི་ཚེ། སྣང་བ་དེ་ལ་ཕར་བལྟས་པས་རིག་
299



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པའི་རང་མདངས་ལ། ཚུར་བལྟས་པས་རིག་པ་ཟང་ཐལ་དུ་གནས་པ་སྟེ། དེ་
དུས་ཀྱི་བར་དོའི་སྣང་ཤེས་དབྱེར་མི་ཕྱེད་པའི་རང་ཐོག་ཏུ་མ་བཅོས་པར་བཞག་
པས་མྱ་ངན་ལས་འདས་པའི་གྲོང་ཁྱེར་ཐོབ་སྟེ། འཁོར་བར་ཕྱིར་མི་ལྡོག་
པའོ། །བདུན་པ་གདམས་ངག་ལ་གཉིས་ཏེ། སྔོན་རོལ་གྱི་གདམས་ངག་དང་།
འདིའི་དུས་ཀྱི་གདམས་ངག་གོ །དང་པོ་ནི། ཚེ་འདིར་བླ་མས་བོན་ཉིད་ཀྱི་
སྣང་བ་ངོ་སྤྲད་པ་ལ་རང་གིས་གོམས་འདྲིས་བྱས་པས། སྔར་འདྲིས་པའི་མི་
དང་འཕྲད་དུས་ངོ་ཤེས་པ་ལྟར་སྣང་བ་མཐོང་མ་ཐག་ངོ་ཤེས་ནས་གྲོལ་བ་སྟེ།
ཡང་རྩེ་ཀློང་ཆེན་ལས། སྔར་འདྲིས་མི་དང་ཕྱིས་འཕྲད་བཞིན།། མཐོང་དང་
ངོ་ཤེས་མཉམ་པོ་འབྱུང་།། ཞེས་སོ། །གཉིས་པ་ནི། བར་དོར་སྒྲ་འོད་ཟེར་
གསུམ་གྱི་སྣང་བ་སུན་མ་དང་འདྲ་བར་འཆར་བའི་ཚེ། དེ་ལ་སྐྱེལ་མ་དང་
འདྲ་བའི་གདམས་ངག་གསུམ་དྲན་པར་བྱ་སྟེ། དེའི་ཚེ་བུ་མ་དང་ཕྲད་པ་ལྟར་
རང་སྣང་ལ་ཐེ་ཚོམ་མི་ཟ་བར་ཡིད་ཆེས་བྱེད། མི་འགྱུར་བ་གསེར་གྱི་ཐུར་
མའི་དཔེས་ཡིད་ཆེས་ཐོག་ལས་གཞན་དུ་མི་ཡེངས་པ་བཙན་ས་བཟུང་། དཔག་
ཆེན་གྱི་མདའ་ཚུར་ལ་མི་ལྡོག་པའི་དཔེས་བཙན་ས་བཟུང་བའི་གཤིས་ལ་མི་
གཡོ་བར་བཞག་པས་གནད་གསུམ་གཅིག་ཏུ་རྫོགས་ཏེ་སངས་རྒྱ་བ་ནི། སྔ་མ་
ལས། དད་པའི་སྣོད་ལྡན་མཁའ་འགྲོ་མ།། དུས་འདིར་ངོ་སྤྲོད་ཐོབ་པ་རྣམས།།
བར་དོ་དེ་རུ་འཐོགས་མི་དགོས། རྐྱེན་དུ་འཆར་བའི་སུན་མ་གསུམ།། སྐྱེལ་མ་
གསུམ་གྱིས་སྐྱེལ་བར་བྱེད།། གནད་གསུམ་གཅིག་ཏུ་རྫོགས་ཏེ་གྲོལ།། ཞེས་
སོ། །བརྒྱད་པ་ངོ་སྤྲོད་ནི། དེའི་དུས་སུ་བླ་མའམ་གཡུང་དྲུང་གི་སྤུན་གྲོགས་
དམ་ཚིག་གཙང་བ་ཞིག་གིས་སྒྲ་འོད་ཟེར་གསུམ་དང་ཞི་ཁྲོའི་ལྷ་ཚོགས་རྣམས་
གཞན་ནས་མ་ཡིན་པར་རང་གི་རིག་པའི་རྩལ་ལས་འཆར་བར་ངོ་སྤྲད་དོ། །
300



དབྱིངས་རིག་མཛོད། སྨད་ཆ།
རྩ་བའི་ས་བཅད་གཉིས་པ་དབང་པོ་ཐ་མའི་ཐ་མ་རྣམས་རང་བཞིན་སྤྲུལ་
པར་དབུགས་འབྱིན་པའི་ལམ་གྱི་རིམ་པ་རྒྱ་ཆེར་བཤད་པ་ལ་གཉིས་ཏེ། རྫོགས་
ཆེན་གྱི་སྒོ་མཐོང་བ་རྣམས་རང་བཞིན་སྤྲུལ་པའི་ཞིང་དུ་དབུགས་འབྱིན་པའི་
ཚུལ་དང་། གཞན་དག་རྣམས་སྲིད་པའི་བར་དོར་ལས་ཀྱི་འཕྲོ་མཐུད་པ་ཡུར་
བ་རྐང་ཆད་ལ་ཝ་འཛུགས་པ་ལྟ་བུའི་གདམས་ངག་གོ །དང་པོ་ནི། དབང་
པོ་ཉི་ཤུ་རྩ་གཅིག་གི་ཐ་མའི་ཐ་མ་དེ་གོང་དུ་བོན་ཉིད་ཀྱི་བར་དོ་ཤར་ཡང་བདེན་
པའི་སྟོབས་མ་རྙེད་པས། སྲིད་པའི་བར་དོ་རྨི་ལམ་དང་འདྲ་བ་འཆར་བའི་
ཚེ། ང་ཤི་འདུག་སྙམ་དུ་ངོས་ཟིན། སྲིད་པའི་བར་དོར་ཁ་འཁྱལ་པ་དེ་དྲན་
ཏེ། བླ་མ་དྲན་ནས་དེའི་གདམས་ངག་དྲན་པ་ལས། ད་ནི་རང་བཞིན་སྤྲུལ་
པའི་ཞིང་དུ་འགྲོ་བར་བྱའོ་སྙམ་པ་ཙམ་གྱིས། སྔར་ནས་རྫོགས་པ་ཆེན་པོའི་
སྒོ་མཐོང་བ་དང་། སྲིད་པའི་བར་དོ་ལ་རང་གར་འཛིན་པའི་དྲི་མ་མེད་པས
སྲིད་པ་ཕྱི་མར་བརྒྱུད་པའི་བག་ཆགས་ཟད་དེ། ཞིང་དེར་པདྨ་ལ་རྫུས་ཏེ་སྐད་
ཅིག་གིས་སྐྱེས་ནས་བར་དོ་མེད་པར་འཚང་རྒྱ་བ་ནི། གསེར་གྱི་ཐུར་མའི་རྒྱུད་
རྒྱལ་ལས། སྲིད་པའི་བར་དོར་ངོ་ཤེས་ནས།། རིགས་དྲུག་སྐྱེ་བའི་བག་ཆགས་
ཟད།། སྤྲུལ་པའི་སྐུ་རུ་དབུགས་འབྱིན་ཞིང་།། སྨོན་ལམ་དག་པས་མཚམས་
སྦྱོར་ཏེ། ཕྱི་མར་ལྷག་མེད་ཨེ་མ་ཧོ། །ཞེས་སོ། །རྫོགས་ཆེན་གྱི་སྒོ་མཐོང་བ་
ཞེས་པ་དེ་ཉིན་སྣང་བོན་ཉིད་མངོན་སུམ་གྱི་སྣང་བ་མཐོང་བའམ། མཚན་
སྣང་གི་སྣང་བ་འཕེལ་བ་ཙམ་ལ་ཟེར་ཏེ། དེའི་དུས་ན་རྣལ་འབྱོར་པ་ཚེ་ཡི་
དུས་བྱས་ཀྱང་རང་བཞིན་སྤྲུལ་པར་སྐྱེ་བའི་ཚུལ། རྟགས་སྒྲོན་ཆེ་བ་ལས།
ཐིག་ལེ་སྟོང་པའི་སྒྲོན་མ་ཉིད་སྐྱེས་བུའི་མཐེབ་མཛུབ་ཀྱི་རྩོལ་བ་མ་བྱས་པར་
རང་སྣང་བ། ཞེས་པ་ནས། དེའི་དུས་ན་བར་ཆོད་ཀྱང་མངལ་གྱི་གྲོང་ཁྱེར་
པས་
30



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དུ་འཇུག་པ་མི་སྲིད། རང་བཞིན་སྤྲུལ་པའི་སྐུའི་ཞིང་ཁམས་སུ་རྫུས་ཏེ་སྐྱེ་ནས་
ལོ་ལྔ་བརྒྱ་ན་སངས་རྒྱའོ། །ཞེས་པ་དང་། རྟགས་སྒྲོན་ཆུང་བ་ལས། དེ་ནས་
སྣང་བ་འཕེལ་བའི་དུས།། ཞེས་པ་ནས། དེ་དུས་ལུས་སེམས་བྲལ་འགྱུར་ཡང་།།
བར་དོ་ཤར་བཞིན་ངོ་ཤེས་ནས། རང་བཞིན་སྤྲུལ་པའི་ཞིང་དུ་སྐྱེ།། ཞེས་
སོ། །འདི་ལ་སྔོན་རོལ་གྱི་གདམས་པ་ནི། ད་ལྟ་ནས་མན་ངག་སྟོན་པའི་བླ་མ་
ལ་གདུང་བ་ཡོད་པ། ཉིན་དུས་སུ་རང་སྣང་མངོན་སུམ་ལ་ལྟ་བ། མཚན་མོ་
འོད་ལྔ་སྙིང་ནང་དུ་གོམས་པས་སྤྲུལ་པའི་ཞིང་དུ་ལྟ་བའི་ངང་ལ་ཉལ་བ།
ཐུན་བར་འཕོ་བའི་རྩལ་སྦྱང་བ་སྟེ། རྣམ་ཤེས་ཚངས་བུག་ནས་སྤྲུལ་པའི་ཞིང་
གི་གཙོ་བོའི་ཐུགས་ཀར་ཡང་ཡང་འཕང་བ་ལ་ནན་ཏན་བྱའོ། །འདིའི་དུས་
ཀྱི་གདམས་པ་ལ་གཉིས་ལས། འཆི་ཀའི་གདམས་པ་ནི། འཆི་ཀ་མའི་དུས་
དེར་རང་ཉིད་སྤྲུལ་པའི་ཞིང་གི་གཙོ་བོ་སྟོན་པ་ཀུན་ཏུ་བཟང་པོ་གཡུང་དྲུང་
འཆང་ཆེན་པོ་དང་། འཁོར་རིགས་ལྔའི་སེམས་དཔའ་དང་སེམས་མ་དང་།
གནས་རང་བཞིན་སྤྲུལ་པའི་ཞིང་དུ་མོས་ལ་འཚོ་བའི་འདུ་བྱེད་བཏང་བས་
དོན་གྲུབ་པ་སྟེ། ལམ་མངོན་སངས་རྒྱས་པའི་རྒྱུད་ལས། ཤི་ཚེ་རང་ཉིད་ཨར་
མོའི་གདན་ཐོག་གནས། འཁོར་དུ་སེམས་དཔའ་ཞིང་ཁམས་གང་མོས་བསྐོར།།
དེ་ཡི་ངང་ལ་ཐེག་ཆེན་བསྒོམ་ལ་འཆི། སྐྱོག་རྡོ་འཁྲུལ་འཁོར་ཅི་བཞིན་གར་
འདོད་དུ། ངེས་པ་འཕོ་བ་རྟེན་འབྲེལ་ཚེ་བ་ཡིན། ཞེས་སོ། །བར་དོའི་གདམས་
པ་ནི། སྲིད་པའི་བར་དོའི་ཤེས་པ་ཟིན་པའི་མོད་ལ་རྣམ་ཤེས་ཨ འི་རྣམ་པར་
སྐར་མདའ་ཡལ་བ་ལྟར་སྤྲུལ་པའི་སྐུའི་ཞིང་དུ་འཕང་བར་བྱ་སྟེ། གསེར་གྱི་
ཐུར་མའི་རྒྱུད་རྒྱལ་ལས། སྲིད་པ་ལས་ཀྱི་བར་དོ་ལ། སྔོན་གྱི་སྨོན་ལམ་འཕྲོ་
མཐུད་ཅིང་།། ཡང་ན་སྤྲུལ་པའི་སྐུ་རུ་འཕང་།། ཞེས་སོ། །དེ་ལ་རང་བཞིན་
302



དབྱིངས་རིག་མཛོད། སྨད་ཆ།
ཅེས་པ་ནི། ཡེ་ནས་འདི་ཉིད་ལམ་སྣང་དུ་གནས་ཏེ། གཞི་སྣང་ལྷུན་གྲུབ་ཀྱི་
སྒོའི་ལོངས་སྐུའི་ཕྱོགས་བཞིན་སྤྲུལ་པས་རྫོགས་ཆེན་གྱི་སྒོ་མཐོང་བ་རྣམས་ལ་
སྣང་བ་ཡིན་ནོ། །འདིར་སངས་རྒྱས་ཀྱི་གསུང་ནི་ཐོས་ལ། རང་གི་བྱང་ཆུབ་
སེམས་དཔའ་རྣམས་ལ་ཤེས་བྱའི་སྒྲིབ་པས་བསྒྲིབས་ནས་སྐུ་མི་མཐོང་སྟེ། དེ་
དག་གི་སྐུ་ནམ་མཐོང་བ་ན་ཤེས་བྱའི་སྒྲིབ་པ་ཟད་ནས་སངས་རྒྱ་བར་འདོད་
དོ། །མདོ་འདུས་ལས། བསོད་ནམས་ཚོགས་བསག་གཟུགས་སྐུ་འཐོབ།། ཡེ་
ཤེས་ཚོགས་བསག་བོན་སྐུ་འཐོབ།། དགེ་བའི་ཚོགས་བསག་ལོངས་སྐུ་འཐོབ།།
ཅེས་པ་ལས་འདི་ཉིད་ཕྱི་མ་ལ་ངོས་བཟུང་སྟེ། མངོན་སུམ་འོད་གསལ་གྱི་སྒོ་
མཐོང་ཡང་ཉམས་སུ་མ་བླངས་ཀྱང་། མོས་པ་བོན་འདིའི་ཕྱོགས་སུ་སྤྱད་པས་
མི་དགེ་བའི་འཇུག་པ་སྲབ་པས་རྨི་ལམ་དགེ་བ་ཙམ་དུ་གྱུར་པ་དག་ཕྱེད་སྤྲུལ་
ལོངས་སྐུའི་ཞིང་རང་དབང་དུ་འབྱོར་བས་དེར་སྐྱེ་བ་ལེན་པའོ། །སྤྲུལ་པ་ནི།
ཞིང་བཅུ་དང་སྟེང་བོན་ཉིད་ཁྲོ་གཏུམ་འབར་བ་དང་བཅུ་གཅིག་ཡོད་ཀྱང་།
འདིར་རྣམ་གྲོལ་དབུགས་ཆེན་འབྱིན་པ་ཞིང་ཁམས་ལྔ་སྟེང་དུར་ཁྲོད་མེ་རི་
འབར་བ་དང་དྲུག་ངོས་གཟུང་བའོ། །དེ་ཡང་ཤར་ཕྱོགས་མངོན་པར་དགའ་
བ་ཞེས་བྱ་བའི་ཞིང་ཁམས་ན། གསལ་བ་རང་བྱུང་ཞེས་བྱ་བའི་སྟོན་པ་ལ་
འཁོར་རྫུས་ནས་སྐྱེས་པའི་བྱང་ཆུབ་སེམས་དཔའ་དང་སེམས་མ་རྣམས་ཁྱེའུ་
དང་བུ་མོའི་གཟུགས་སུ་འདུག་པ་ཁ་དོག་སེར་བ་ཤ་སྟག་དང་། ས་གཞི་རྣམས་
ཀྱང་རིན་པོ་ཆེ་གསེར་ལས་གྲུབ་པ། གཞལ་ཡས་ཁང་གི་ཡོན་ཏན་དཔག་ཏུ་
མེད་པ་དང་། སྤྲུལ་པའི་བྱ་སྣ་ཚོགས་པ་སྐད་སྙན་པར་སྒྲོགས་པ་དང་། དྲི་
ཞིམ་པོའི་སྤོས་ཀྱི་བསུང་དང་རིན་པོ་ཆེའི་ཤིང་ལྗོན་པ་དཔག་ཏུ་མེད་པས་བརྒྱན་
པ་ན། སྟོན་པས་སྐུའི་སྒོ་ནས་འཁོར་རྣམས་ཀྱི་རྒྱུད་འགྲོལ་བར་བྱེད་པ་ལ་སོགས་
303



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པའི་ཡོན་ཏན་བསམ་གྱིས་མི་ཁྱབ་པ་ཡོད་དོ། །ལྷོ་ཕྱོགས་དཔལ་དང་ལྡན་ཞེས་
བྱ་བ་ན་སྟོན་པ་དགའ་བ་དོན་གྲུབ། འཁོར་རྫུས་ནས་སྐྱེས་པའི་བྱང་ཆུབ་སེམས་
དཔའ་ཁྱེའུ་དང་བུ་མོ་རྣམས་ཀྱང་ཁ་དོག་སྔོན་པོ། ས་གཞི་རྣམས་ཀྱང་བེཟླུར་
ཡ་ལས་གྲུབ་པའོ། །ཡོན་ཏན་ཚད་མེད་པ་དང་ལྡན་པ་ན། སྟོན་པས་ཡོན་
ཏན་གྱི་སྒོ་ནས་འཁོར་རྣམས་ལ་བོན་འཆད་དོ། །ནུབ་ཕྱོགས་པདྨ་བརྩེགས་པ་
ན་སྟོན་པ་བྱེ་བྲག་དངོས་མེད། འཁོར་བྱང་ཆུབ་སེམས་དཔའ་རྫུས་ནས་སྐྱེས་
པ་ཁ་དོག་དམར་བ། ས་གཞི་རྣམས་ཀྱང་པདྨ་རཱ་ག་དང་བྱེ་རུ་ལས་གྲུབ་པ་ན།
སྟོན་པས་འཁོར་རྣམས་ལ་གསུང་གི་སྒོ་ནས་བོན་འཆད་དོ། །བྱང་ཕྱོགས་ལས་
རབ་རྫོགས་པ་ན། སྟོན་པ་དགེ་ལྷ་གར་ཕྱུགས། འཁོར་བྱང་ཆུབ་སེམས་དཔའ་
དང་སེམས་མ་རྣམས་ཁྱེའུ་དང་བུ་མོའི་གཟུགས་སུ་སྣང་བ་ཐམས་ཅད་ཁ་དོག་
ལྗང་བ། ས་གཞི་རྣམས་ཀྱང་ནོར་བུ་མར་གད་དང་ཨིནྡྲ་ནི་ལའི་རང་བཞིན་
དུ་འཚེར་བ་ན། སྟོན་པས་ཕྲིན་ལས་ཀྱི་སྒོ་ནས་འཁོར་རྣམས་ལ་བོནའཆད་
དོ། །དབུས་ཕྱོགས་ལྷུན་གྱིས་གྲུབ་པ་ན། སྟོན་པ་འོད་དཀར་གནས་འཛིན་
གཡུང་དྲུང་འཆང་ཆེན་པོ། འཁོར་བྱང་ཆུབ་སེམས་དཔའ་དང་སེམས་མ་
རྣམས་ཁ་དོག་དཀར་བ། ས་གཞི་རྣམས་ཀྱང་རིན་པོ་ཆེ་ཤེལ་དཀར་ལས་གྲུབ་
པ་ན། སྟོན་པས་འཁོར་རྣམས་ལ་ཐུགས་ཀྱི་སྒོ་ནས་བོན་འཆད་དོ། །ཞིང་ཁམས་
དེ་དག་ཏུ་སྤྲུལ་པའི་བྱ་དང་རི་དྭགས་དང་རྟ་དང་གླང་པོ་ལ་སོགས་པ་ཁ་དོག་
ཀྱང་ཞིང་ཁམས་ཀྱི་རང་མདོག་ཏུ་འདུག་པ་དང་། རིན་པོ་ཆེ་སྣ་ཚོགས་པའི་
ཤིང་ལྗོན་པ་དང་། ཡན་ལག་བརྒྱད་ལྡན་གྱི་ཆུ་བོ་དང་། ཟས་སྐོམ་དང་ལོངས་
སྤྱོད་བསམ་གྱིས་མི་ཁྱབ་པ་འདུག་གོ །ཞིང་ཁམས་དེ་རྣམས་ཀྱི་དབུས་ཀྱི་སྟེང་
གི་ཆ་ལ་བོན་ཉིད་ཁྲོ་གཏུམ་འབར་བ་ཞེས་བྱ་བ། སྤྲུལ་པའི་ཁྲོ་བོའི་ཞིང་ཁམས་



དབྱིངས་རིག་མཛོད། སྨད་ཆ།
ཡོད་དོ། །དེར་འདིའི་བོན་ཟབ་མོའི་སྒོ་མཐོང་བ་ཙམ་གྱིས་དབང་པོ་ཐ་མའི་ཐ་
མ་རྣམས་རང་རང་གི་རིགས་སུ་དབུགས་ཕྱུང་སྟེ། དེ་ནས་ལོ་ལྔ་བརྒྱ་ན་བར་
དོ་མེད་པར་སངས་རྒྱས་ཐོབ་པ་ཤ་སྟག་གོ །དེ་དག་ལམ་མས་བགྲོད་ཀྱིས་རིགས་
ལྔའི་ཞིང་ཁམས་དང་ཁྲོ་བོའི་དཀྱིལ་འཁོར་འདྲ་རུང་དུ་ཡོད་ཀྱང་དངོས་ནི་མ་
ཡིན་ནོ། །ཞིང་ཁམས་དེ་དག་རང་གི་སྙིང་ག་ན་སྟོང་པ་ཉིད་ཀྱི་ཡེ་ཤེས་ལ་སོགས་
པའི་ཡེ་ཤེས་ལྔ་རང་གསལ་བའི་རང་གདངས་དང་། དུང་ཁང་ན་ཁྲོ་བོའི་དཀྱིལ་
འཁོར་དུ་ཡེ་ནས་བཞུགས་པའི་སྣང་བ་ལས་
ང་བ་ལས་རང་བཞིན་གྱིས་སྣང་བའི་ཕྱིར་
རང་བཞིན་སྤྲུལ་པའི་ཞིང་ཁམས་ཞེས་བྱའོ།།
དོན་གཉིས་པ། གཞན་དག་རྣམས་སྲིད་པའི་བར་དོར་ལས་ཀྱི་འཕྲོ་མཐུད་
པ་ཡུ་བ་རྐང་ཆད་ལ་ཝ་འཛུག་པ་ལྟ་བུའི་གདམས་པ་ནི། ལམ་མངོན་སངས་
རྒྱས་པའི་རྒྱུད་ལས། བར་དོའི་རང་བཞིན་བཅུ་ཡིས་བསྟན་པ་སྟེ། རྒྱུ་ནི་མ་རིག་
བར་དོའི་རྒྱ་མཚོར་འཁྱམས།། རྐྱེན་ནི་རང་སྣང་འཁྲུལ་པ་ངོ་མ་ཤེས། ངོ་བོ་ཡིད་
ལ་ལུས་སུ་འཛིན་པའི་རིགས། ལུས་ནི་དབང་པོ་ཀུན་ཚང་ཐོགས་མེད་རྒྱུ། ཟས་
ནི་སྲེད་པས་རབ་གདུངས་དྲི་ལ་ཟ།། ཚེ་ཚད་བདུན་ཕྲག་བདུན་ནམ་བསྐལ་པ་
གཅིག །དུས་ནི་ཚུར་རོལ་ཕ་རོལ་ཕྱེད་མར་འཛིན།། རྫུ་འཕྲུལ་ལས་ཀྱི་ཤུགས་
བཅས་སྟོང་གསུམ་བསྐོར། སྡེ་ཚན་མང་ཡང་བཅུའམ་ལྔ་རུ་འདུས།། འབྲས་
བུ་འགྲོ་དྲུག་སྐྱེ་བཞིའི་གནས་སུ་བགྲོད།། ཅེས་སྲིད་པའི་བར་དོའི་རང་བཞིན་
རྒྱ་ཆེར་བཤད་པ་ལ་བཅུ་སྟེ། རྒྱུ། རྐྱེན། ངོ་བོ། ལུས། ཟས། ཚེ་ཚད། དུས།
རྫུ་འཕྲུལ། སྡེ་ཚན། འབྲས་བུའོ། །དང་པོ་རྒྱུ་ནི། མ་རིག་པས་བྱས་ཏེ། སྔོན་
དུ་ལྷུན་གྲུབ་ཀྱི་འཆར་ལུགས་བརྒྱད་མཐོང་བའི་དུས་སུ། བདེན་པའི་དོན་མ་
རྟོགས་པ་ལས་སྲིད་པ་བར་དོའི་སྣང་བ་རྨི་ལམ་དང་འདྲ་བ་གྲུབ་པའོ། །གཉིས་
30



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་རྐྱེན་ནི། རང་གི་སྣང་བས་བྱས་ཏེ། བོན་ཉིད་བར་དོར་ཞི་ཁྲོའི་ལྷ་ཚོགས་
དང་། རང་སྣང་འཁྲུལ་པའི་གཟུགས་བརྙན་ཕ་རོལ་གཤིན་རྗེའི་སྣང་བ་ལ་
སོགས་པ་ཤར་བ་དེ་དག་གིས་སྲིད་པའི་བར་དོར་འཁྲུལ་པའི་རྐྱེན་བྱས་པའོ།།
གསུམ་པ་ངོ་བོ་ནི། འབྱུང་བཞི་ས་བོན་གྱི་ཆ་ལས་མིང་བཞི་འདུས་པའི་བདག་
ཉིད་ཅན་ཏེ། སྔོན་མའི་ལུས་ཀྱི་བག་ཆགས་ཀྱི་ལུས་རགས་པ་མེད་ཀྱང་ཡོད་
པར་སྣང་བས་སྲིད་པའི་ཤ་གཟུགས་ཅན་དང་༡། ཟས་སུ་དྲི་ཟ་ཞིང་ལས་ཀྱི་
ཉེར་བར་འཁོར་བས་དྲི་ཟ་ཉེ་བར་འཁོར་བ་དང་༢། ལུས་སྔ་ཕྱིའི་བར་ཡིན་
པས་སྲིད་པའི་བར་དོར་ཕུང་པོ་ཉེ་བར་ལེན་པའི་མཚམས་སྦྱོར་བ་དང༣། གཟུགས་
དང་དབང་པོ་རགས་པར་མེད་ཀྱང་ལས་དང་བག་ཆགས་ཀྱི་དབང་པོ་ཚང་
བར་ཡོད་པས་དབང་པོ་ཀུན་ཚང་ཐོགས་མེད་ལུས་ཅན་དང་བཞིའོ། །དེ་ལྟར་
མིང་བཞིའི་ཕུང་པོ་ཅན་དེ་བར་དོ་རིགས་མཐུན་པའི་འགྲོ་བ་དང་། ལྷའི་མིག་
ཐོབ་པ་མ་གཏོགས་གཞན་གྱིས་མི་མཐོང་བའོ། །དེ་དག་ཡེ་ཁྲི་མཐའ་སེལ་ལས།
སྔོན་འབྱུང་སྲིད་པའི་ཤ་གཟུགས་ཅན། དབང་པོ་ཀུན་ཚང་ཐོགས་མེད་ལུས།
ལས་ཀྱི་རྫུ་འཕྲུལ་ཤུགས་དང་ལྡན། རིགས་མཐུན་ལྷ་མིག་དག་པས་མཐོང་།
ཞེས་སོ། །འདིར་ངེས་ཚིག་ནི། སྔ་མའི་ལུས་བོར། ཕྱི་མའི་ལུས་མ་བླང་བར།
བར་ན་འདུག་པས་བར་ཞེས་བྱའོ། །དོ་ནི་དེ་གཉིས་ཟུང་དུ་སྦྲེལ་བའི་དབུས་
ཉིད་ལ་ངོས་གཟུང་བའོ། །སྲིད་པ་ནི་ཁ་ཅིག་སྤྲུལ་སྐུར་སྐྱེ་སྲིད། ཁ་ཅིག་ལྷ་
མིར་སྐྱེ་སྲིད། ཁ་ཅིག་ངན་སོང་དུ་སྐྱེ་སྲིད། ཁ་ཅིག་གྲོལ་སྲིད་པས་སྲིད་
ཞེས་བྱ་སྟེ། བར་སྲིད་ཅེས་བྱའོ། །བཞི་པ་ལུས་ནི། ལས་མ་དག་པ་རྣམས་
བྱིས་པ་ལོ་བརྒྱད་པ་ཙམ་ལ། དག་པ་རྣམས་ལོ་བཅུ་དྲུག་པའི་ལུས་ཀྱི་ཚད་
ཙམ་སྟེ། རྨི་ལམ་གྱི་གཟུགས་ལྟ་བུའོ། །དེའང་དབང་པོ་ཀུན་ཚང་ལ་རི་བྲག་
306



དབྱིངས་རིག་མཛོད། སྨད་ཆ།
ལ་སོགས་པ་ཀུན་ལ་ཟང་ཐལ་དུ་འགྲོ་ཞིང་། རྣམ་པར་གྲོལ་བའི་ས་དང་།
ལས་ཀྱི་མཐུས་མའི་མངལ་གཉིས་མ་གཏོགས་པ་གར་འདོད་ཀྱི་སར་དྲན་པ་
ཙམ་གྱིས་སྐད་ཅིག་གིས་སླེབ་ཟིན་པའོ། །ལྔ་པ་ཟས་ནི། དབང་རྟེན་གཟུགས་
དང་བྲལ་ཀྱང་ཡུལ་ལ་སྤྱོད་པའི་དབང་ཤེས་ཀུན་ཚང་བར་ཡོད་པས། ཡུལ་ལ་
འདོད་སྲེད་ཤིན་ཏུ་ཆེ་ཞིང་ཟས་སུ་དྲི་ཟ་བའོ། །དྲུག་པ་ཚེ་ཚད་ནི། སྣང་བའི་
སྐྱེ་ཚུལ་བཅུ་པོ་འདི་རྣམས་ཞག་བདུན་ལ་རྫོགས་ཏེ། བར་སྲིད་དེའི་ཚེ་ཞག་
བདུན་ལོན་ནས་ཕྱི་མའི་ལུས་ལེན་པ་ཡོད་པའི་ཕྱིར་རོ། །ཚེ་དེ་ལས་རིང་བ་
མེད་དམ་ཞེ་ན། རིང་མཐའ་ཞག་བཞི་བཅུ་རྩ་དགུའི་བར་དུ་གནས་ཏེ། དེའི་
ཚེ་བདུན་ཕྲག་རེ་རེའི་མཚམས་སུ་སྐྱེ་ཤིའི་སྣང་བ་རེ་རེ་འབྱུང་ལ། བདུན་དུ་
སྐྱེ་བ་ཡང་བརྫུས་ནས་སྐྱེ་ལ། འཆི་བ་དང་སྐྱེ་བ་ཐམས་ཅད་སྐད་ཅིག་ལ་བྱེད་
དོ། །ལུས་ལེན་ནའང་དེའི་དུས་སུ་ལེན་པའོ། །དེའང་ཚེ་རིང་མཐའ་ཞག་བཞི་
བཅུ་རྩ་དགུ །ཐུང་མཐའ་བདུན་དུ་བཤད་པ་ནི་སྤྱི་ཚན་གྱི་དབང་དུ་བྱས་ཀྱི།
གཞན་འགའ་ཞིག་དེ་ལས་རིང་བར་སྲིད་པའང་བཤད་པའི་ཕྱིར་མ་ངེས་
པའོ། །བདུན་པ་དུས་ནི། བར་དོ་ཇི་ཙམ་གནས་དགོས་པའི་ཡར་ཕྱེད་སྔ་མའི་
ལུས་ཀྱི་རྣམ་པར་འཛིན་ལ། མར་ཕྱེད་ནས་ཕྱི་མ་གང་དུ་སྐྱེ་བ་དེའི་ལུས་དང་
རྣམ་འགྱུར་ཅན་དུ་སྣང་བའོ། །བརྒྱད་པ་རྫུ་འཕྲུལ་ནི། ཡོན་ཏན་ནམ་ཏིང་
ངེ་འཛིན་ལས་གྲུབ་པའི་རྫུ་འཕྲུལ་གང་ཡང་མ་ཡིན་ཀྱང་། ལས་ཀྱི་ཤུགས་ལས་
གྲུབ་པའི་རྫུ་འཕྲུལ་ཡ་མ་ཟུང་རྣམ་པ་སྣ་ཚོགས་མ་དྲན་ན་མ་དྲན། གང་དྲན་
པ་ལ་འདི་དང་འདི་སྟོན་མི་ནུས་བྱ་བ་མེད་དོ། །དགུ་པ་སྡེ་ཚན་ནི། མང་ཡང་
བསྡུ་ན། དགེ་བ་ཁད་ཀྱི་བརྒྱུད་པ། སྡིག་པ་ཁད་ཀྱི་བརྒྱུད་པ། བསམ་གཏན་
ནུས་མཐུ་རྫོགས་པ། འཁོར་བྱེད་སྟོབས་ལྡན། ཐེར་ཟུག་བསྐལ་པའི་བར་དོ་
307



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དང་ལྔ་ལ་འདུས་པ་ལས། དང་པོ་ནི། སྔར་རང་གི་བྱས་པའི་དགེ་བ་དང་།
ཕྱིས་ནས་ཉེ་གྲོགས་ཀྱི་བསྔོས་པའི་དགེ་བ་གཉིས་ཀྱིས་གནས་འོག་མ་ནས་གོང་
མར་འཕེན་ཏེ་དགེ་ལྡན་གྱི་ལུས་སུ་སྐྱེའོ། །ཤི་བའི་རྗེས་སུ་དགེ་བས་ཕན་པ་
ཡང་དེ་ཡིན་ནོ། །གཉིས་པ་ནི། སྔར་རང་གི་བྱས་པའི་སྡིག་པ་དང་། ཕྱིས་
ནས་ཉེ་གྲོགས་ཀྱི་བྱས་པའི་སྡིག་པ་གཉིས་ཀྱིས་གནས་གོང་མ་ནས་འོག་མར་
འཕེན་ཏེ་སྡིག་ལྡན་གྱི་ལུས་སུ་སྐྱེའོ། །ཤི་བའི་རྗེས་སུ་སྡིག་པས་གནོད་པ་ཡང་
དེ་ཡིན་ནོ། །དེ་གཉིས་ཀྱི་ཚེ་ཚད་ནི། བདུན་ཕྲག་གཅིག་དང་གཉིས་དང་གསུམ་
བཞི་ལ་སོགས་པ་རིང་དུ་གནས་ནས་ལུས་ལེན་པ་སྟེ་མ་ངེས་སོ། །གསུམ་པ་ནི།
སྔར་བསྒོམས་པའི་སྟོབས་ཀྱིས་ཞག་བདུན་གྱི་ནང་ན་མཐོང་བའི་བོན་ལ་བདེན་
པར་མཐོང་ནས་བར་ལྷ་འོད་གསལ་དུ་སྐྱེའོ། །བཞི་པ་ནི། ཞག་བཞི་བཅུ་རྩ་
དགུའི་བར་དུ་མདུང་དང་མདུང་ཁྱིམ་ལྟ་བུ་འཁོར་ནས། དེ་ནས་རིགས་དྲུག་
གི་ལས་གར་མཐུན་པར་སྐྱེའོ། །ལྔ་པ་ནི། བསྐལ་པ་ཆེན་པོ་གཅིག་གི་བར་དུ་
ཐེར་ཟུག་ཡིད་ཀྱིས་བརྟགས་ནས་ལུས་མི་ལེན་པར་བར་དོར་སྡོད་པའོ། །
བཅུ་པ་འབྲས་བུ་ནི། སྔོན་མའི་ལས་དང་མཐུན་པའི་སྐྱེ་བཞིའི་གནས་སུ་བགྲོད་
ནས་འགྲོ་དྲུག་གི་ལུས་ལེན་པ་སྟེ། དེ་ཡང་རིགས་དྲུག་ཏུ་སྐྱེ་བ་ལེན་པའི་སྔ་
ལྟས་ནི། ཡང་རྩེ་ཀློང་ཆེན་གྱི་བར་དོ་གསལ་སྒྲོན་ལས། རིགས་དྲུག་གར་སྐྱེ་
ཁ་དོག་མགོ །དེ་ལ་འཛིན་པ་ཞུགས་ནས་འཁོར།། ཞེས་ཁ་དོག་དང་མགོ་ལྟ་
ཕྱོགས་ཀྱི་ཁྱད་པར་དང་། ཕ་རོལ་སྣང་བའི་འཆར་ལུགས་གཉིས་ལས། དང་
པོ་ནི། ལས་དག་པ་མངོན་འཐོར་སྐྱེ་བ་རྣམས་ལ་འོད་དཀར་པོ་དཔག་ཚད་
ཙམ་དུ་གསལ་ལ། མ་དག་པ་ངན་འགྲོར་སྐྱེ་བ་རྣམས་ལ་སེར་པོ་དང་ནག་པོ་
མོག་མོག་པོར་རང་གསལ་ཙམ་མོ། །མགོ་ཡང་ལྷ་མིར་སྐྱེ་ན་གྱེན། ལྷ་མིན་
308



དབྱིངས་རིག་མཛོད། སྨད་ཆ།
དང་བྱོལ་སོང་འཕྲད། དམྱལ་བ་དང་ཡི་དྭགས་ཐུར་ལ་ལྟ་བའི་ཁྱད་པར་རོ། །
གཉིས་པ་ཕ་རོལ་སྣང་བའི་ལྟས་ནི། དམྱལ་བ་ལ་སྡོང་དུམ། ཡི་དྭགས་ལ་
ཆུའམ་དུ་བ། བྱོལ་སོང་ལ་ཁྲག་བཙོ། ལྷ་མིན་ལ་ཁ་བའམ་ཆར་དྲག་པོ་
འབེབས་པ་ལ་སོགས་པ་སྣང་བ་ནི་ད་གདོད་སྐྱེ་གནས་དེ་དག་ཏུ་སྐད་ཅིག་ལ་
སྐྱེ་བའི་ལྟས་ཡིན་ལ། མངོན་གྱུར་དུ་ལྷ་ཁང་བཟང་དང་མེ་ཏོག་གི་ཚལ། ལྷ་
མིན་ལ་དམགས་འཁྲུགས་དང་རླུང་འཚུབས་ཀྱི་གསེབ། བྱོལ་སོང་ལ་སྐྱིལ་
པོའམ་ན་བུན་གྱི་ནང་། ཡི་དྭགས་ལ་འདམ་རྫབས་སམ་གྲོག་པོ་ཕུག་རྡུགས།
དམྱལ་བ་ལ་ས་དོང་ནག་པོའམ་ལྕགས་ཀྱི་གྲོང་ཁྱེར་མུན་ནག་གཏིབ་པ་
པ་སྟེ།
དེ་དག་ཏུ་འཛིན་པ་ཞུགས་ནས་འཁོར་ཞིང་དེར་འདུག་པ་སྙམ་བྱེད་ན་ཕྱི་མའི་
སྐྱེ་གནས་སམ་མངལ་དུ་ཚུད་པའི་ལྟས་སོ། །མའི་མངལ་དུ་ཚུད་ན་རབ་ཏུ་
གྲང་བ་སྙམ་བྱེད་ན་མི་ལུས་ཙམ་པོ། །རྨུགས་པའི་དཀྱིལ་ན་འདུག་པ་སྙམ་
བྱེད་ན་དབང་པོ་མི་ཚང་བ། སྐྱེ་བོ་འདུས་པའི་ཅ་ཅོའི་གསེབ་ན་འདུག་པ་
སྙམ་བྱེད་ན་མི་ལུས་རིན་པོ་ཆེའི་མངལ་དུ་ཚུད་པའོ། །དེ་ཉིད་ལས། ངན་
སོང་གསུམ་དུ་སྐྱེ་འགྱུར་ན།། ཐུར་ལ་འགྲོ་ཞིང་སྤྱི་ཚུགས་འགྲོ།། ལྷ་དང་ལྷ་མིན་
སྐྱེ་འགྱུར་ན།། གྱེན་ལ་འགྲོ་བའི་སྣང་བ་འབྱུང་།། མི་ཡི་གནས་སུ་སྐྱེ་འགྱུར་ན།།
རྩིབས་དང་འཕྲེད་ལ་འགྲོ་བ་འབྱུང་།། ཞེས་སོ། །རིགས་དྲུག་གང་དུ་སྐྱེ་ཡང་
དེའི་འོད་ལམ་ལ་ཞུགས་པའི་སྣང་བ་འབྱུང་སྟེ། དེ་ཉིད་ལས། རྒྱུད་ལ་ཉོན་
མོངས་ལྔ་གནས་པས།། ལམ་དུ་འོད་ལྔ་འཛིན་ཏེ་ཞུགས།། འབྲས་བུ་རིགས་
དྲུག་གནས་སུ་སྐྱེ། སྔོན་མའི་ལས་ཀྱིས་གར་མཐུན་དུ། སྐྱེ་ལུས་ལེན་ཞིང་འཁྲིད་
པར་བྱེད།། ཅེས་སོ། །མདོར་ན་གང་སྐྱེའི་གནས་ཡིད་ལ་ལྷག་པར་འོང་ཞིང་
གདུང་བ་འཕེལ་ནས་དེར་བལྟར་ཕྱིན་པའམ། འཇིགས་སྐྲག་གི་སྣང་བས་
329



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དེད་པས་དེ་དག་ལ་སྐྱབས་སུ་མཐོང་བའམ་གབ་པའི་སེམས་དར་ཅིག་ཆགས་
པ་ལས་སྐྱེ་བ་ཡིན་ནོ། །གང་དུ་སྐྱེ་ཡང་སྐྱེ་གནས་བཞི་པོ་ལས་མི་འདའ་སྟེ།
མངལ་སྒོང་རྫུས་དྲོད་གཤེར་གང་རུང་ལས་འགྲོ་དྲུག་སོ་སོའི་ལུས་སུ་སྐྱེའོ། །དེ་
ལྟར་རིགས་དྲུག་ཏུ་སྐྱེ་བའི་སྔར་རྟོགས་རྣམས་བྱུང་བའི་དུས་སུ་ལས་བཟང་གི་
འཕྲོ་མཐུན་པ་ཡུལ་བ་རྐང་ཆད་ལ་ཝ་འཛུག་པ་ལྟ་བུའི་གདམས་ངག་དྲན་པར་
བྱ་སྟེ། དེའི་ཚེ་མིང་བཞི་འདུས་པའི་ཕུང་པོ་ལས་རླུང་གིས་བསྐྱོད་པས་གང་
དུའང་རང་ས་མི་ཟིན་ཅིང་བྱ་སྒྲོ་རླུང་གིས་ཁྱེར་བ་ལྟ་བུའི། །ཤེས་པ་སྤྱད་སྤྱོད་
བན་བུན་སྔར་བས་དྲན་པ་བདུན་འགྱུར་གྱིས་གསལ་བ། དེ་ཉིད་ཉེ་གྲོགས་ལ་
སོགས་པའི་རྩར་ཕྱིན་པའི་ཚེ། དེ་དག་གི་གཏམ་གྱི་ལན་མེད་པའམ། ཟས་ཀྱི་
སྐལ་བ་མི་སྦྱིན་པ་ལ་སོགས་པས་རྐྱེན་བྱས་ནས་ང་ནི་ཤི་བའོ། །སྙམ་ནས་བློས་
མི་འཁྱུད་པ་ཙམ་གྱི་སྡུག་བསྔལ་དྲག་པོ་འབྱུང་ངོ། །དེའི་དུས་སུ་བོན་སྒོ་འདིའི་
གདམས་པ་དང་ལྡན་པ་རབ་ཀྱིས་ལྟ་སྒོམ་ཉིང་མཚམས་སྦྱར་ནས་བར་དོ་བཅད་
པ་སྟེ། དེའི་ཚེ་སྔར་གྱི་རང་གི་ལྟ་སྒོམ་དེ་དྲན་ནས་བསྒོམས་པས། བར་དོའི་
ཤེས་པ་དེ་འགྱུར་སླ་བས་ནམ་མཁའ་ལྟ་བུའི་རྟོགས་པ་རྒྱུད་ལ་ཝར་གྱིས་འཆར་
ཏེ། སྔར་འདྲིས་པའི་མི་དང་ཕྲད་པ་ལྟ་བུའི་ཡེ་ཤེས་རྙེད་ནས་དེ་ལ་གོམས་སུ་
འཇུག་ལ། བདུན་གཅིག་གམ་གཉིས་སམ་ཅི་རིགས་སུ་གོམས་པ་བྱས་པ་ལས།
སྐུ་གསུམ་རང་ལ་རྙེད། འགྲོ་དྲུག་གི་གཡང་ས་ཆོད་པས་སྐྱེ་བ་མི་ལེན་ཏེ། བ་
ཐང་བའི་གསུང་འབུམ་ལས། ནམ་མཁའ་ལྟ་བུར་གྱུར་པ་ཡི།། རྟོགས་པ་རང་
བྱུང་ཡེ་ཤེས་དེ།། སྔར་འདྲིས་ཀྱི་མི་དང་ཕྲད་པ་བཞིན། དྲན་པས་རྒྱུད་ལ་སྐྱེས་
ཙ་ན།། རྣམ་སྨིན་བག་ཆགས་ཀྱི་ལུས་དང་བྲལ།། སྲིད་པའི་ས་བོན་དབྱིངས་སུ་
ཡལ།། རྟེན་འབྲེལ་ཟོ་ཆུའི་ཁྱུད་མོ་བཅད།། སྐྱེ་གནས་ཀྱི་སྣང་བ་དེ་ལ་མེད།།
310



དབྱིངས་རིག་མཛོད། སྨད་ཆ།
ཅེས་སོ། །འབྲིང་སྔར་སྒྱུ་མ་ལ་གོམས་པའི་སྟོབས་ཀྱིས་བར་དོའི་སྣང་བ་སྒྱུ་
མར་མངོན་སུམ་དུ་ཤེས། ཞེན་པ་དང་བྲལ་བས་འཁོར་བའི་འཐེན་ཐག་ཆོད་
ནས་འཁོར་བ་ལ་མི་ཆགས་པས་ལུས་མི་འདོད། དེ་མི་འདོད་པའི་ལུས་མི་འཚོལ།
ལུས་མ་འཚོལ་བས་ལས་ཀྱི་རླུང་དང་བྲལ། ལས་རླུང་དང་བྲལ་བས་སྐྱེ་སྒོ་གང་
དུ་ཡང་མི་འཇུག་པས་བར་དོ་ཆོད་པ་ཡིན་ཏེ། སྔར་མ་ལས། དོན་གང་ལ་
ཡང་ཆགས་པ་མེད་པ་ཡི།། འཛིན་མེད་རང་གྲོལ་གྱི་དགོངས་པ་དེ།། གདེང་
དང་ལྡན་པ་རྟོགས་ཙ་ན།། བློ་ཞེན་དོ་ཐག་ཆོད་པ་ཡིན།། གཉིས་སྣང་གི་རྟོག་
པ་དེ་ལ་མེད།། ཅེས་སོ། །ཐ་མས་གལ་ཏེ་སྐྱེ་བ་བླང་དགོས་བྱུང་ཚེ། རང་དབང་
དང་བཅས་པས་སྐྱེ་བ་ལེན་པ་སྟེ། དེའང་གནས་འོལ་མོའི་གླིང་དང་། མཁའ་
སྤྱོད་ཀྱི་ཡུལ་དང༌། བདེ་བ་ཅན་ལ་སོགས་པའི་ཞིང་ཁམས་རྣམས་སུ་ཤེས་པ་
བསྐྱོད་ལ་དེར་རིགས་བཟང་ཁུང་བཙུན་གྱི་ཕ་མ་དང་ཕྲད་ཚེ། དེ་གཉིས་ཉལ་
པོར་བྱེད་པའི་དུས་སུ་ཆགས་སྡང་མེད་པ་ཕ་མ་གཉིས་གོང་མོས་ཀྱི་ལྷ་ཡབ་
ཡུམ་དུ་བསམ་སྟེ་དྲན་པ་རྩིར་གྱིས་ཟུང་ལ་སྐྱེ་བ་ཕྱི་མ་འདི་ལ་རྫོགས་ཆེན་གྱི་
སྒོར་འཇུག་ནས་སེམས་ཅན་གྱི་དོན་དུ་སངས་རྒྱས་ཀྱི་འབྲས་བུ་ཐོབ་པར་བྱའོ་
སྙམ་པའི་འཕེན་པ་དང་བཅས་པའི་བཤང་ལམ་ནས་མའི་མངལ་དུ་འཇུག་
པས་བོན་སྒོ་འདི་དང་ཕྲད་ནས་སྐྱེ་བ་གཅིག་གིས་འཚང་རྒྱ་བ་སྟེ། སྒྲོན་མ་
ལས། གདམས་ངག་དབང་གི་བདེ་འགྲོའི་ལུས་ཐོབ་སྟེ།། ལས་འཕྲོ་དག་པས་
སྔོན་གྱི་བག་ཆགས་སད།། སྐྱེ་བ་གཅིག་གིས་ཐར་པ་འཐོབ་པར་འགྱུར།། ཞེས་
དང་། གསེར་གྱི་ཡང་ཞུན་ལས། འོད་གསལ་གདམས་པའི་ཉམས་ལེན་དེས།།
ཕ་མ་རིགས་ལྡན་བུ་སྐྱེས་ནས།། སླར་ཡང་གདམས་པ་འདི་ཡིས་གྲོལ།། ཞེས་
སོ། །བར་དོའི་གདམས་པ་ལ་སོགས་པ་འདི་དག་རྣམས་ཅུང་ཟད་རྒྱུ་ཆེས་གསལ་
3 1



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བར་བཤད་པ་ནི། ད་ནི་དུས་དང་བསོད་ནམས་ཀྱི་དབང་ལས་འདི་ལྟ་བུའི་
གདམས་པ་གང་ཟག་གི་བློས་འཁྱུད་དཀའ་ཞིང་ཚིག་དོན་མཇལ་བའི་བློ་གྲོས་
ཀྱི་མིག་ཐུང་བ་དང་། མོས་པས་སྤྱོད་པ་འགའ་ཞིག་ལའང་རྟོགས་པ་གཤའ་
མ་རྒྱུད་ལ་སྐྱེ་དཀའ་བས་འདི་འམ་འཆི་ཁར་གྲོལ་བའི་གདེང་ཐོབ་པ་དཀོན་
པར་ཤེས་ནས་འདི་དག་ཏུ་གྲོལ་བ་ཐོབ་པའི་རེ་བ་ལ་ཡིད་གདུངས་བ་སྟེ།
འོན་ཀྱང་བསྟན་པའི་ཞབས་ཕྱི་རུ་འགྲོ་བ་སྙམ་ནས་བཀོད་པ་ལགས་སོ། །དབྱིངས་
རིག་རིན་པོ་ཆེའི་མཛོད་ལས་དབང་པོ་འབྲིང་དང་ཐ་མ་གཉིས་བར་དོ་དང་ཕྱི་
མར་གྲོལ་པའི་ལམ་གྱི་རིམ་པ་བསྟན་པའི་ལེའུ་སྟེ་ཉི་ཤུ་པས་རང་བཞིན་རྫོགས་
པ་ཆེན་པོའི་ལམ་གྱི་གནད་ངེས་པ་རྣམས་རྒྱས་པར་གཏན་ལ་ཕབ་ཟིན་ཏོ།། །།
དེ་ལྟར་མན་ངག་གསང་ཆེན་སྙིང་པོའི་གཞི་དང་ལམ་གྱི་རིམ་པ་རྒྱ་ཆེར་
བཤད་ནས། ད་ནི་དེ་དག་གིས་གྲུབ་པ་མཐར་ཕྱིན་པ་འབྲས་བུའི་རིམ་པ་གཏན་
ལ་དབབ་པ་ལ་གཉིས་ཏེ། ལུང་དང་འགལ་བ་སྤང་བ་དང་། འབྲས་བུའི་རྣམ་
པར་གཞག་པའོ། །དང་པོ་ནི། ཁོ་ན་རེ། འབྲས་བུ་བསྒྲུབ་ཏུ་ཡོད་དམ་མེད།
དང་པོ་ལྟར་ན། ནམ་མཁའ་སྤྱི་གཅོད་ལས། ཡེ་ནས་འབྲས་བུ་རང་ཆས་ལ།།
བསྒྲུབ་རྒྱུ་བྱུང་ན་བོན་ཉིད་སྟོར།། བསྒྲུབ་མཁན་བྱུང་ན་སེམས་ཉིད་བསླད།།
ཅེས་པ་དང་འགལ་ལ། ཕྱི་མ་ལྟར་ན། ཡང་དེ་ཉིད་ལས། འབྲས་བུ་བསྒྲུབ་ཏུ་མ་
མཆིས་ན། བརྒྱད་ཁྲི་བཞི་སྟོང་ཚགས་སུ་ཐལ། ཞེས་པ་དང་འགལ་ལ། གཉིས་
ཀ་ལྟར་ན། ལུང་རིག་གཉིས་ཀ་ནང་འགལ་དུ་འགྱུར་བས་མི་འཐད་དོ། །ཞེ་
ན། ལན་ནི། ལུང་དང་པོས་ནི་གཞིའམ་ལམ་གང་ཡིན་པ་དེ་ལས་གཞན་པའི་
འབྲས་བུ་ལོགས་ནས་བསྒྲུབ་རྒྱུ་མེད་པར་བསྟན་པ་སྟེ། གཞི་གང་ཡིན་པ་དེ་
ལམ། ལམ་གང་ཡིན་པ་དེ་འབྲས་བུ་ཡིན་ཏེ། ཡེ་ཁྲི་མཐའ་སེལ་ལས། གཞི་དང་
32



དབྱིངས་རིག་མཛོད། སྨད་ཆ།
ལམ་དང་འབྲས་བུ་གསུམ།། མ་བཅོས་དེ་བཞིན་ཁོ་ན་ཉིད།། རང་བཞིན་ངོ་
བོ་གཅིག་པ་ཡིན། ཞེས་པས་སོ། །གཞི་ལམ་འབྲས་བུའི་ཐ་སྙད་དེ་འཐད་དགོས་
ཏེ། སྤྱི་གཅོད་ལས། གཞི་ལམ་བྱ་བ་མི་སྲིད་ན།། འབྲས་བུ་བྱ་བ་ག་ལ་ཐོབ།།
ཅེས་པས་དང་། མ་ཟད་འབྲས་བུ་ལམ་བྱེད་པ་བཤད་པས་གསལ་བས་ན་ཕྱོགས་
དང་པོའི་ལུང་དང་མི་འགལ་ལ། ཕྱི་མས་དག་བྱ་དྲི་མ་དང་བཅས་པའི་གཞི་
གང་ཞིག་ལམ་གྱིས་དངོས་སུ་དག་པར་བྱེད་ནས་འབྲས་བུ་མངོན་དུ་འགྱུར་བ་
བསྟན་པ་སྟེ། ཇི་སྐད་དུ། ཀུན་བཏུས་ལས། སེམས་དབྱིངས་དྲི་བཅས་གཞི་
ཡིན་ཏེ། བདག་མེད་རྟོགས་པ་རིག་ཤེས་ལམ། དེ་དག་དྲི་བྲལ་མཐར་ཐུག་འབྲས།
ཞེས་པས་ལུང་ཕྱི་མ་དང་ཡང་མི་འགལ་ལ། གཏན་ཚིགས་གཉིས་ཀ་གྲུབ་པས་
ལུང་རིགས་གཉིས་ཀ་ནང་འགལ་བར་མི་འགྱུར་རོ།།
གཉིས་པ་འབྲས་བུའི་རྣམ་པར་གཞག་པ་ལ་གཉིས་ཏེ། ནང་དབྱིངས་ཀ་
དག་གི་ས་ལ་མངོན་པར་བྱང་ཆུབ་པའི་ཚུལ་སྤྱིར་བསྟན་པ་དང་། ལྷུན་གྲུབ་འོད་
གསལ་གྱི་འཆར་གཞི་ལས་སྐུ་དང་ཡེ་ཤེས་ཀྱི་སྣང་ཚུལ་བྱེ་བྲག་ཏུ་བཤད་པའོ། །
དང་པོ་ལ་གསུམ་སྟེ། གྲོལ་སའི་ངོ་བོ་ངོས་གཟུང་། ཇི་ལྟར་གྲོལ་ཚུལ་གྱི་རང་
བཞིན་སོ་སོར་བཤད། སྐུ་དང་ཡེ་ཤེས་ཀྱི་འཆར་གཞིར་གཏན་ལ་དབབ་
པའོ། །དང་པོ་ནི། དབྱིངས་དང་ཡེ་ཤེས་གཉིས་སུ་མེད་པའི་ཀ་དག་རིན་པོ་
ཆེ་གསང་བའི་སྦུབས་ནི་མཐར་ཐུག་གི་གྲོལ་ས་ཡིན་ཏེ། ཤིན་ཏུ་བརྗོད་པ་དཀའ་
བའི་གསང་བ་དེ་ཉིད་ལམ་ཐམས་ཅད་ཀྱིས་བགྲོད་པའི་གནས། དགོངས་པ་
ཐམས་ཅད་ཀྱི་རྩེ་མོ། དུས་གསུམ་གྱི་གཤེན་རབ་ཐམས་ཅད་མྱ་ངན་ལས་འདས་
པའི་ས། གྲོལ་བའི་ཡུལ་ཡིན་པ་ཕོ་བྲང་གི་སྒྲས་བསྟན་པ་ནི། རིག་པ་རྒྱུན་ཐག་
ལས།
ཅི་ཡིས་མི་དམིགས་བོན་ཉིད་ལ།། དགོངས་པ་ཀུན་གྱི་ཕོ་བྲང་བཏབས།།
313



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གཤེན་རབ་མྱ་ངན་འདས་པའི་གནས།། ཞེས་དང་། བདེ་ཆེན་ལུང་གི་སྙིང་པོ་
འདི།། རང་བྱུང་མ་བཅོས་ཡེ་ནས་གནས།། དུས་གསུམ་སྟོན་པའི་ཕོ་བྲང་ཡིན།།
ཞེས་དང་། ཀུན་བཟང་བཀའ་འགྲེལ་ལས། ཡེ་ནས་སངས་རྒྱས་པས་གཤེན་
ལྷའི་ཕོ་བྲང་། ནོར་བུ་རིན་པོ་ཆེ་ལྟར་སྣང་བས་གར་གསས་ཀྱི་ཕོ་བྲང་། མཐར་
ཐུག་པ་མེད་པས་རྒོད་གསས་ཀྱི་ཕོ་བྲང་། ལྷུན་གྱིས་གྲུབ་པས་གསས་རྗེའི་ཕོ་
བྲང་། ཁ་དོག་ཅི་ཡང་མི་སྣང་བས་གནམ་གསས་ཀྱི་ཕོ་བྲང་། དེ་ལྟར་ནམ་མཁའ་
བཞིན་དག་པའི་ཀློང་ཡངས་པ་དེ་ན་ནི། མ་སྒྲིབ་པའི་རིག་པ་ཀུན་ཏུ་བཟང་པོ་
གཤེན་ལྷ་འོད་དཀར་ཉིད་བཞུགས་སོ། །ཞེས་སོ། །
གཉིས་པ་ལ་བཞི་སྟེ། དབྱིངས་སུ་གྲོལ་ཚུལ་དངོས། དབྱིངས་སུ་གནས་པའི་
རང་བཞིན། དབྱིངས་སུ་བོན་སྐུའི་དགོངས་ཀློང་ཇི་ལྟར་འཁྱིལ་པ། དེ་ལ་རྩོད་
པ་སྤང་བའོ། །དང་པོ་ལ་གསུམ་སྟེ། དབང་པོ་རབ་འབྲིང་ཐ་གསུམ་འབྲས་
བུ་གཅིག་པའི་གྲོལ་ཚུལ། བོན་ཐམས་ཅད་དབྱིངས་སུ་ཟད་པའི་རང་བཞིན།
མྱ་ངན་ལས་འདས་པའི་སྒོ་དབྱིངས་སུ་མངོན་པར་བྱང་ཆུབ་པའི་ཚུལ་ལོ། །དང་
པོ་ནི། ལྟ་བ་སྤྱི་གཅོད་ལས། འབྲས་བུའི་གྲོལ་ཚུལ་བསྟན་པ་ནི། ཉམས་ལེན་
བརྩོན་འགྲུས་ཁྱད་པར་གྱིས།། རབ་འབྲིང་ཐ་མའི་ཚུལ་དུ་གྲོལ། ཞེས་རབ་ཚེ་
འདིར་རྡོས་བཅས་དག་གམ། འབྲིང་བར་དོར་རང་སྣང་ངོས་ཟིན་ནམ། ཐ་
མ་རང་བཞིན་སྤྲུལ་པའི་ཞིང་དུ་དབུགས་ཕྱུང་ཡང་རུང་སྟེ། མཐར་ཐུག་ཏུ་
གྲོལ་བའི་ཚེ་འབྲས་བུ་ལ་ཁྱད་པར་མེད་ལ། གཤེན་རབ་ཐམས་ཅད་དགོངས་
པ་ཟད་པའི་བོན་སྐུ་བརྗོད་བྲལ་དེ་ཉིད་དུ་གཅིག་པས་ངོ་མཉམ་ཐ་དད་མེད་
པའི་རང་བཞིན་ཐིག་ལེ་ཉག་གཅིག་ཏུ་སངས་རྒྱས་ཏེ། གསང་བ་མ་ལུས་རྫོགས་
པའི་རྒྱུད་ལས། བོན་རྣམས་ཀུན་གྱི་འབྲས་བུ་གཅིག །ཅེས་སོ། །གཉིས་པ་ནི།
334



དབྱིངས་རིག་མཛོད། སྨད་ཆ།
གཟེར་བུ་ཉེར་གཅིག་པ་ལས། མཐར་
ར་ཐུག་དོན་ལ་དམར་ཐག་བཅད་པ་ལས།
ཐེ་ཚོམ་མེད་པར་འབྲས་བུ་འདི་རྣམས་འབྱུང་། ཀུན་གཞི་དམར་ཐག་བཅད་
པས་འཁོར་བ་ཕྱག་མས་བཏབ། རིག་པ་དམར་ཐག་བཅད་པས་འཁྲུལ་སྒྲིབ་
ཀ་ནས་དག །བློ་ལ་དམར་ཐག་བཅད་པས་ཡེ་ཤེས་རྩལ་དུ་ཤར། འཁྲུལ་གཞི་
དམར་ཐག་བཅད་པས་རིག་པ་ཕྱིར་མི་ལྡོག །ཉོན་མོངས་ཟད་སར་སྐྱེལ་བས་
འཁོར་བའི་ཆུ་རྒྱུན་བཅད། ལམ་རྣམས་ཟད་སར་སྐྱེལ་བས་བདེ་ཆེན་གནས་
སུ་ཕྱིན། གྲུབ་མཐའ་ཟད་སར་སྐྱེལ་བས་བདག་གཞན་ཕྱོགས་རིས་མེད།
འབྱུང་བ་ཟད་སར་སྐྱེལ་བས་མཁའ་ལ་ནུབ་པ་མེད། མཚན་མ་ཟད་སར་སྐྱེལ་
བས་དབྱིངས་ལ་འཕོ་འགྱུར་མེད། སེམས་ཅན་ཟད་སར་སྐྱེལ་བས་སེམས་ལ་
སྐྱེ་ཤི་མེད། སྒོ་གསུམ་ཟད་སར་སྐྱེལ་བས་རྩལ་གསུམ་རང་ལ་རྫོགས། སྣང་
གསུམ་ཟད་སར་སྐྱེལ་བའི་དཀྱིལ་འཁོར་རྣམ་གསུམ་ཤར། ཞེས་འཁྲུལ་པའི་
བོན་ཐམས་ཅད་ཟད་པས་འཁོར་བའི་མཐའ་ཆོད། ལམ་གྱི་བོན་ཐམས་ཅད་
ཟད་པའི་ཡེ་ཤེས་ཀྱི་སྣང་བ་ནུབ། འབྲས་བུའི་བོན་ཐམས་ཅད་ཟད་པས་དེ་
ལས་གོང་དུ་འགྲོར་མེད་པས་ཟད་པ་མཐར་ཐུག་པ་ཞེས་བྱའོ། །གསུམ་པ་ནི།
སངས་རྒྱས་ཀྱི་སྐུ་བདེ་གཤེགས་ཞི་ཁྲོ་གཙོ་འཁོར་གྱི་ཚུལ་དུ་སྣང་བ་མཐའ་ཡས་
པ། གསུང་བོན་སྒོ་བརྒྱད་ཁྲི་བཞི་སྟོང་། ཐུགས་ཡེ་ཤེས་དྲུག་ཅུ་རྩ་གཅིག །ཡོན་
ཏན་ཞིང་ཁམས་གཞལ་ཡས་གདན་ཁྲི་རྒྱན་ཆས་ལ་སོགས་པ་ཡེ་ཤེས་ཀྱི་སྣང་
བ་བསམ་གྱིས་མི་ཁྱབ་པ། ཕྲིན་ལས་ལས་བཞིའི་སྒོས་བསྟན་པ་དཔག་ཏུ་མེད་
པ། ཐེག་པའི་རྣམ་གྲངས་བཞི་བཅུ་རྩ་ལྔ། ཏིང་ངེ་འཛིན་གྱི་སྒོ་འབུམ་ཕྲག་
མང་པོ་དང་བཅས་པ་ཐམས་ཅད་གང་དུའང་མ་གྲུབ་པའི་དབྱིངས་སུ་མངོན་
པར་བྱང་ཆུབ་པའི་ཚུལ་ནི། གབ་པ་ལས། སྐུ་ཐམས་ཅད་གང་དུ་བྱང་ཆུབ་
315



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་ལགས། བཀའ་སྩལ་པ། འགྱུར་བ་མེད་པ་གཡུང་དྲུང་གི་སྐུ་ལ་བྱང་ཆུབ་
པའོ། །གསུང་ཐམས་ཅད་གང་དུ་བྱང་ཆུབ་པ་ལགས། རང་བཞིན་མེད་པའི་
གསུང་ལ་བྱང་ཆུབ་པའོ། །ཐུགས་ཐམས་ཅད་གང་དུ་བྱང་ཆུབ་པ་ལགས།
མཉམ་ཉིད་འཁྲུལ་པ་མེད་པའི་ཐུགས་ལ་བྱང་ཆུབ་པའོ། །ཡོན་ཏན་ཐམས་
ཅད་གང་དུ་བྱང་ཆུབ་པ་ལགས། ལེགས་པ་ཀུན་ནས་འབྱུང་བའི་ཡོན་ཏན་ལ་
བྱང་ཆུབ་པའོ། །ཕྲིན་ལས་ཐམས་ཅད་གང་དུ་བྱང་ཆུབ་པ་ལགས། མ་བཙལ་
ལྷུན་གྱིས་གྲུབ་པའི་ཕྲིན་ལས་ལ་བྱང་ཆུབ་པའོ། །འབྲས་བུ་ཐམས་ཅད་གང་
དུ་བྱང་ཆུབ་པ་ལགས། བླ་ན་མེད་པ་ཡང་དག་པར་རྫོགས་པ་ལ་བྱང་ཆུབ་
པའོ། །ཐམས་ཅད་ནས་ཐམས་ཅད་དུ་གང་དུ་བྱང་ཆུབ་པ་ལགས། གཞི་ངོ༌
བོ་ཉིད་མ་བཅོས་པ་ཐིག་ལེ་ཉག་གཅིག་ཏུ་བྱང་ཆུབ་པའོ། །ཞེས་སོ། །དབྱིངས་
ཀ་དག་བོན་སྐུའི་སྣང་བ་དེ་ཉིད་དུས་གསུམ་དུ་མི་འགྱུར་བས་སྐུ། མི་འགགས་
པས་གསུང་། མི་འཁྲུལ་པས་ཐུགས། ལེགས་པ་འབྱུང་བས་ཡོན་ཏན། ལྷུན་
གྱིས་གྲུབ་པས་ཕྲིན་ལས། ལམ་ཐམས་ཅད་རྫོགས་པས་འབྲས་བུ། དུ་མ་གཅིག་
ཏུ་གྲོལ་བས་ཐིག་ལེ་ཉག་གཅིག་ཅེས་བྱའོ། །དེ་ལྟར་ལམ་སྣང་གི་སྐུ་དང་ཡེ་
ཤེས་ཀྱི་སྣང་བ་ཕྱིར་གསལ་གྱི་ཆ་རྣམས་ནང་དབྱིངས་སུ་ནུབ་པའི་ཚེ་ན། གཟུགས་
སྐུ་བོན་སྐུའི་ཀློང་དུ་མྱ་ངན་ལས་འདས་པ་ཞེས་བྱ་སྟེ། དེའི་ཚེ་ཡེ་ཉིད་ཀྱི་རྒྱལ་
པོ་འོད་མི་འགྱུར་བ། མངའ་དབང་རྫོགས་པའི་སྟོན་པ་ཀུན་ཏུ་བཟང་པོ་ཡེ་
ཤེས་ལྷུན་གྲུབ་ཀྱི་མགོན་པོ་གཡུང་དྲུང་འཆང་ཆེན་པོ་ཞེས་བྱ་བར་གྱུར་པ་ནི།
ནམ་མཁའ་སྤྱི་གཅོད་ལས། ཅིར་ཡང་སྤྲུལ་པའི་སྤྲུལ་སྐུ་རྣམས།། ལོངས་སྤྱོད་
རྫོགས་སྐུའི་ཀློང་དུ་ཐིམ། ལོངས་སྤྱོད་རྫོགས་སྐུའི་དཀྱིལ་འཁོར་རྣམས། གདགས་
ཡོད་བོན་སྐུའི་ཀློང་དུ་ཐིམ།། གདགས་ཡོད་ཀུན་ཏུ་བཟང་པོ་ཡང་།། གདགས་
36



དབྱིངས་རིག་མཛོད། སྨད་ཆ།
མེད་ཀུན་བཟང་ཀློང་དུ་ཐིམ་། གདགས་མེད་ཀུན་ཏུ་བཟང་པོ་ཡང་།། ཡེ་ཉིད་
སྟོན་པའི་ཀློང་དུ་ཐིམ།། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་
བོན་ཉིད་ངང་དུ་རྫོགས།། རྫོགས་ཆེན་སྙིང་པོ་ཨེ་མ་ཧོ། །ཞེས་སོ། །དེ་དག་
དབྱིངས་ལས་ཤར་ཅིང་དབྱིངས་སུ་སླར་ནུབ་པ་དེ་ནང་དབྱིངས་སུ་ཅིར་ཡང་
མེད་པས་སྦས་པ་མེད་ལ། འཆར་གཞིའི་ཆ་ཙམ་མ་འགགས་པས་ཐབས་ཀྱིས་
སྦས་པ་ཞེས་བྱ་སྟེ། རིག་པ་རྒྱུན་ཐག་ལས། དབྱིངས་ལས་ཤར་ཅིང་མཁའ་ལ་
ནུབ།། སྦས་པ་མེད་པའི་དཀྱིལ་འཁོར་དུ།། སྐུ་དང་ཡེ་ཤེས་ཐབས་ཀྱི་སྦས།།
ཞེས་སོ། །ཕྱིའི་སྣང་བ་ནང་དུ་ནུབ་ནས་ནང་དབྱིངས་བརྗོད་དུ་མེད་པའི་ཀློང་
དུ་རང་བྱུང་གི་ཡེ་ཤེས་ཀྱིས་རང་ས་ཟིན་པ་ལ་འབྲས་བུ་མངོན་དུ་གྱུར་པ་ཞེས་
བྱ་ལ། དེ་ཉིད་སྐུའི་སྒྲས་བསྟན་པ་ནི། སྐུ་གསུམ་མཐར་ཐུག་ངོ་བོ་ཉིད་སྐུ་
ཞེས་བྱ་སྟེ། སངས་རྒྱས་བསྒྲུབ་པའི་ཐབས་སུ་བསྟན་པའི་ལམ་ཐམས་ཅད་
ཀྱིས་དོན་དུ་གཉེར་བྱའི་འབྲས་བུ་བླ་ན་མེད་པ་ནི། ལམ་མངོན་སངས་རྒྱས་
པའི་རྒྱུད་ལས། ཟག་པ་མེད་པའི་བོན་ཉིད་རྣམ་དག་སྟེ། ངོ་བོ་ཉིད་ཀྱི་སྐུ་
མཆོག་མཐའ་ཡས་པ།། འཐོབ་འགྱུར་རྣམས་ཀྱིས་འཐོབ་པའི་དོན་པོ་ཆེ།།
རང་བཞིན་ཡེ་སངས་རྒྱས་པའི་སྐུ་འདི་ནི།། དག་པ་ཆེན་པོ་ཡང་དག་བླ་ན་
མེད།། གཅིག་ལ་གསུམ་གྱི་བདག་ཉིད་ལྡན་པ་ནི།། ཕྲིན་ལས་བསམ་ཡས་འགྱེད་
པའི་སྟོབས་མངའ་བ།། སངས་རྒྱས་རྣམས་ཀྱི་སངས་རྒྱས་ཆེན་པོ་བ།། ཐོབ་
པའི་གོང་ན་ཐོབ་གཞན་འདས་པའི་ཕྱིར།། བླ་མེད་འབྲས་བུ་ཡོངས་སུ་གྲགས་
པ་ལ། རྟགས་ཀྱི་ཡོན་ཏན་ཐམས་ཅད་རྫོགས་པར་གནས།། འབད་པ་མཐར་
ཐུག་འདི་དོན་བགྱིས་པ་ཡིན།། ཞེས་སོ། །
གཉིས་པ་དབྱིངས་སུ་གནས་པའི་རང་བཞིན་ནི། མ་དག་པ་འཁྲུལ་པའི་
317



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྣང་བ་དག་པ་བོན་ཉིད་ལ་ཐིམ་པའི་ཚེ། སྙིགས་མའི་འབྱུང་བའི་ཆ་རྣམས་
དྭངས་མའི་འབྱུང་ལྔར་དག་ནས་དྭངས་མ་ལྔ་ཀ་དག་ནང་དབྱིངས་འོད་གསལ་
གྱི་འབྱུང་བ་ཆེན་པོ་ལྔའི་དབྱིངས་དེར་སོ་སོ་ནས་གནས་གྱུར་དུས། སྦུབས་
གསུམ་གཅིག་ཏུ་དྲིལ་བས་མཐར་ཕྱིན་གྱི་སྦུབས་དེར་ངོ་བོ་དང་། ཡེ་ཤེས་དང་།
འོད་ལྔའི་གནས་ལུགས་རྣམས་གོང་གི་ལེའུ་བཅུ་པའི་ཡེ་ཤེས་ཀྱི་འོད་བཤད་
པའི་སྐབས་ཀྱི་སོར་གཞག་གི་ལུང་གིས་ངེས་པར་བྱས་ལ། དེ་ལྟར་དག་པའི་
སྐུ་དང་ཡེ་ཤེས་ཀྱི་སྣང་བ་རྣམས་ནང་དབྱིངས་སུ་ཐིམ་པ་ལ། རིག་པ་གཟུགས་
སྐུ་བོན་སྐུར་ཐིམ་པ་ཞེས་བྱ་སྟེ། རྒྱུ་ཉིད་འབྲས་བུར་སྨིན་པས་ད་འབྲས་བུ་
རྒྱུར་ལྡོག་མི་སྲིད་ལ། ལམ་འབྲས་བུ་རྫོགས་པས་ད་དེ་ནས་རང་ཉིད་བགྲོད་
པའི་ལམ་མེད་པས་འབྲས་བུ་ཟད་སར་སྐྱེལ་ཟིན་པ་ཞེས་བྱ་སྟེ། དོན་ལ་འབྲས་
བུ་ལ་ལམ་དུ་བྱས་པས་ལམ་མངོན་དུ་གྱུར་པ་ཟླ་བ་ཉ་གང་བ་ལྟ་བུ་སྟེ། ད་དེ་
ལས་འཕེལ་རྫོགས་རྒྱུ་མེད་པའོ། །འདིའི་དུས་ན་འཁོར་བ་ཕྱག་མས་བཏབ།
འཁྲུལ་པ་རྩད་ནས་ཆོད། བོན་ཉིད་མ་དང་མཇལ། ཡེ་ཤེས་དབྱིངས་སུ་འཁྱིལ།
གཞི་ལམ་འབྲས་བུ་འདྲེས་པ་ཞེས་བྱ་སྟེ། ཡང་རྩེ་ཀློང་ཆེན་ལས། ཡིད་ཀྱི་འགྱུ་
བ་སངས་པས་དྲན་པ་དབྱིངས་སུ་ཡལ།། རྣམ་རྟོག་རྩད་ནས་ཆོད་པས་སང་
རྒྱུས་རང་ལས་རྙེད།། གཉིས་སྣང་རང་སར་གྲོལ་བས་འཁོར་བ་དོང་ནས་
སྤྲུག །བདག་འཛིན་དོ་ཐག་ཆོད་པས་བདག་མེད་མྱ་ངན་འདས། འཁྲུལ་པ་
གཞི་ལ་དྭངས་པས་ཀུན་མཁྱེན་ཡེ་ཤེས་ཤར།། གཞི་ལམ་འབྲས་བུ་འདྲེས་པས་
འབྲས་བུ་ཟད་སར་སྐྱེལ། སྣང་བ་སྟོང་པར་གྲོལ་བས་འཁོར་འདས་གཞི་ལ་
དག །སེམས་ཉིད་བྱེ་བྲག་མེད་པས་ས་ལམ་གཅིག་ཏུ་རྫོགས།། ཞེས་སོ། །དེ་ལྟར་
ཡེ་ཤེས་དབྱིངས་སུ་ཐིམ་པ་ལ་མ་རྨུགས་པ། གསལ་ལ་རྟོག་པ་མེད་པ་ལ། ངོ་
318



དབྱིངས་རིག་མཛོད། སྨད་ཆ།
བོ་གཞི་འཛིན་པའི་ཡེ་ཤེས་དང་། རང་བཞིན་མཚན་ཉིད་འཛིན་པའི་ཡེ་ཤེས།
ཐུགས་རྗེ་འགྲོ་བ་འདུལ་བའི་ཡེ་ཤེས་གསུམ་འཆར་གཞིའི་ཆ་ཙམ་དུ་རང་ངོ་
དབྱེར་མེད་དུ་ནང་གསལ་ལྷུན་གྲུབ་རིན་པོ་ཆེའི་སྦུབས་ན། རང་བྱུང་གི་རིག་
པ་བསམ་གྱིས་མི་ཁྱབ་པའི་བོན་ཉིད་དེ་བཞིན་ཉིད་ཀྱི་དགོངས་པ་ལ་འཕོ་འགྱུར་
མེད་པར་བཞུགས་པ་ནི། དེ་སྐད་དུ། རིག་པ་རྒྱུན་ཐག་ལས། གཤེན་ལྷ་འོད་
དཀར་བཀའ་སྩལ་པ།། ཡེ་གཤེན་གཙུག་ཕུད་འདིར་ཉོན་ཅིག །ང་ཡི་ཞལ་
ཆེམས་འདི་བརྗོད་པས།། ཡང་དག་སེམས་ཉིད་དཀྱིལ་འཁོར་དུ། འཆི་མེད་
གཡུང་དྲུང་གཏེར་ཅིག་བཙུགས། རྟག་ཏུ་འདི་ལ་དམ་པར་བོན། ཞེས་སོ། །རྒྱས་
པར་གོང་དུ་ལེའུ་དྲུག་པའི་ནང་དུ་ཡེ་ཤེས་གཅིག་ལྡན་ཉིས་ལྡན་སུམ་ལྡན་དུ་
བཤད་ཟིན་པ་ལ་སོགས་པ་བཞིན་ནོ།
གསུམ་པ་དབྱིངས་སུ་བོན་སྐུའི་དགོངས་ཀློང་ཇི་ལྟར་འཁྱིལ་པ་ནི། བོན་
ཐམས་ཅད་འདུས་པའི་སྙིང་པོ་བོན་སྐུ་ཐིག་ལེ་ཉག་གཅིག་དེ་ཉིད་ཡོད་མེད་
སྣང་སྟོང་སྐྱེ་འགག་རྟག་ཆད་ལ་སོགས་པའི་མཐའ་ཐམས་ཅད་དང་བྲལ་བར་
གནས་སྟེ། མུ་མེད་བརྡལ་པའི་རྒྱུད་ལས། བོན་རྣམས་ཐིག་ལེའི་དབྱིངས་སུ་
རྫོགས། རྫོགས་པ་ཉིད་ལ་བརྗོད་དུ་མེད།། རང་རིག་མ་བཅོས་ལྷུན་གྱིས་གྲུབ།།
སྣང་དང་མི་སྣང་དཔྱད་ལས་འདས། ཡེ་ནས་གང་གི་ཐ་སྙད་མེད། སྣང་སྟོང་
མཚན་མའི་ཡུལ་དང་བྲལ།། ངོ་བོ་འདི་ཞེས་གདགས་སུ་མེད།། ཡོད་མེད་གཉིས་
ཀྱི་མཐའ་དང་བྲལ།། རང་བྱུང་རྣམ་དག་དྲི་མ་མེད།། བཀག་བསྒྲུབ་གཉིས་ཀྱི་
མཐའ་དང་བྲལ།། ལྷུན་གྱིས་གྲུབ་པས་རྩོལ་བ་མེད།། སྤང་བླང་གཉིས་ཀྱི་མཐའ་
དང་བྲལ། རང་ཤར་གཉུག་མ་བཅོས་བསླད་མེད། སྐྱེ་འགག་གཉིས་ཀྱི་མཐའ་
དང་བྲལ། གནས་ལུགས་ཡེ་ནས་གོལ་ལྟུང་མེད།། རྟག་ཆད་གཉིས་ཀྱི་མཐའ་
39



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དང་བྲལ།། དུས་གསུམ་མཉམ་ཉིད་བྲི་གང་མེད། ཐོག་མཐའ་གཉིས་ཀྱི་མཐའ་
དང་བྲལ། དེས་ན་མཐའ་བྲལ་ཆེན་པོའོ། །མཐའ་བྲལ་ཆེན་པོའི་དོན་འདི་ལ།།
གང་གིས་སྒྲིབ་གཡོགས་མེད་པར་གནས།། སྣང་སྟོང་མཐའ་དང་བྲལ་བ་ནི།།
སྣང་བ་མིན་ཏེ་རིག་པའི་རྩལ།། སྟོང་པ་མིན་ཏེ་གདོད་ནས་དག །སྣང་སྟོང་
མཐའ་དང་བྲལ་བར་གནས། གཉིས་མེད་བདེ་ཆེན་དེ་ཁོ་ན། ཡོད་མེད་མཐའ་
དང་བྲལ་བ་ནི།། ཡོད་པ་མིན་ཏེ་རང་བཞིན་གསལ། མེད་པ་མིན་ཏེ་ངང་གིས་
སྟོང་།། ཡོད་མེད་མཐའ་དང་བྲལ་བར་གནས།། གནས་ལུགས་མ་བཅོས་དེ་ཁོ་
ན། བཀག་བསྒྲུབ་མཐའ་དང་བྲལ་བ་ནི།། བཀག་པ་མིན་ཏེ་ཉོན་མོངས་
ས་བྲལ།།
བསྒྲུབ་པ་མིན་ཏེ་བོན་སྐུ་ཆུབ།། བཀག་བསྒྲུབ་མཐའ་དང་བྲལ་བར་གནས།།
རང་བྱུང་གཞུག་མ་དེ་ཁོ་ན།། སྤང་བླང་མཐའ་དང་བྲལ་བ་ནི།། སྤངས་པ་མིན་
ཏེ་རྒྱུ་འབྲས་དག །བླངས་པ་མིན་ཏེ་ལྷུན་གྱིས་གྲུབ།། སྤང་བླང་མཐའ་དང་
བྲལ་བར་གནས།། དྲི་མེད་རྣམ་དག་དེ་ཁོ་ན།། སྐྱེ་འགག་མཐའ་དང་བྲལ་བ་
ནི།། སྐྱེ་བ་མིན་ཏེ་ཡེ་ཤེས་གསལ།། འགགས་པ་མིན་ཏེ་འཁྲུལ་པ་དག །སྐྱེ་འགག་
མཐའ་དང་བྲལ་བར་གནས།། རང་བཞིན་རྩོལ་མེད་དེ་ཁོ་ན།། རྟག་ཆད་མཐའ་
དང་བྲལ་བ་ནི།། རྟག་པ་མིན་ཏེ་འགྱུར་བ་མེད། ཆད་པ་མིན་ཏེ་རྣམ་རྟོག་
སངས། རྟག་ཆད་མཐའ་དང་བྲལ་བར་གནས།། རང་བྱུང་བོན་ཉིད་དེ་ཁོ་ན།
གཡོ་རྩོལ་མཐའ་དང་བྲལ་བ་ནི།། གཡོ་བ་མིན་ཏེ་སྟོབས་ཤུགས་རྫོགས།། རྩོལ་
བ་མིན་ཏེ་ཀློང་དུ་བརྡལ།། གཡོ་རྩོལ་མཐའ་དང་བྲལ་བར་གནས།། ཀ་དག་
སྤྲོས་བྲལ་དེ་ཁོ་ན།། འབྱུང་འཇུག་མཐའ་དང་བྲལ་བ་ནི།། འབྱུང་བ་མིན་ཏེ་
རིག་པ་ཤར།། འཇུག་པ་མིན་ཏེ་བཏང་བྲལ་མེད།། འབྱུང་འཇུག་མཐའ་དང་
བྲལ་བར་གནས།། མ་བསྒྲིབས་རང་གསལ་དེ་ཁོ་ན།། འཕྲོ་འདུ་མཐའ་དང་
320



དབྱིངས་རིག་མཛོད། སྨད་ཆ།
བྲལ་བ་ནི།། འཕྲོ་བ་མིན་ཏེ་ཐམས་ཅད་གསལ།། འདུས་པ་མིན་ཏེ་ཀློང་དུ་
གཅིག །འཕྲོ་འདུ་མཐའ་དང་བྲལ་བར་གནས།། ཐིག་ལེ་ཆེན་པོ་དེ་ཁོ་ན།།
དེས་ན་མཐའ་བྲལ་ཆེན་པོའི་དོན།། མ་གཡོས་མ་བཅོས་དེ་བཞིན་ཉིད།། མུ་མེད་
བརྡལ་པའི་དབྱིངས་མཛོད་ལས།། འབྲས་བུ་མཐའ་བྲལ་བསྟན་པའོ། །ཞེས་སོ།།
བཞི་པ་རྩོད་པ་སྤང་བ་ལ་བཞི་སྟེ། འཁྲུལ་གཞིར་ཐལ་བ། མཚན་མར་ཐལ་བ་
མཐར་འཛིན་དུ་ཐལ་བ་སྤང་བ་དང་། བརྗོད་མེད་ཀྱི་ལུང་དང་འགལ་བ་སྤང་
བའོ། །དང་པོ་ནི། རྩོད་པ་པོས་འདི་སྐད་དུ། གྲོལ་སའི་མཐར་ཐུག་དང་པོའི་
གཞི་ཡིན་ནམ་མ་ཡིན། དང་པོ་ལྟར་ན་ལྡོག་པར་འགྱུར་ཏེ། གཞི་དེ་འཁྲུལ་
པ་འབྱུང་རུང་གི་ཆ་ནས་གཞག་པའི་ཕྱིར་ཏེ། འཁོར་འདས་གཉིས་ཀའི་གཞི་
ཡིན་པའི་ཕྱིར་རོ། །གཉིས་པ་ལྟར་ན། གྲོལ་ས་ཉིད་ནི་ཐོག་མའོ། །ཞེས་པ་དང་
འགལ་ལོ། །ཞེ་ན། ལན་ནི། འཕྲུལ་ལྡེ་ལས། ཡབ་ལགས། འབྲས་བུ་དང་
པོའི་གཞི་མ་ཡིན་ཏེ། དྲི་མ་དང་བྲལ། གཞི་སྤང་ཡང་མ་སྤངས་ཏེ། གཞི་ལ་མ་
ལྟོས་པའི་འབྲས་བུ་མེད། ཅེས་པས། གཞི་ཡེ་ནས་རང་བཞིན་གྱིས་རྣམ་པར་
དག་པའི་བོན་སྐུ་ལ། འབྲས་བུ་གློ་བུར་གྱི་དྲི་མ་མཐའ་དག་གིས་དག་པའི་
བོན་སྐུས་བརྒྱན་པ་ནི་དག་པ་གཉིས་ལྡན་གྱི་བོན་སྐུ་བདེ་བ་ཆེན་པོ་ཞེས་བྱ་སྟེ།
ཡེ་ཁྲི་མཐའ་སེལ་ལས། གཞི་ཉིད་དག་པ་བོན་སྐུ་ལ།། འབྲས་བུ་དག་པ་བོན་
སྐུས་བརྒྱན།། དོན་ལ་སྐུ་གསུམ་འདུ་འབྲལ་མེད།། ཅེས་སོ། །གཉིས་པ་ནི།
འབྲས་བུ་མཚན་མར་གྲུབ་པར་ཐལ་ཏེ། བོན་སྐུ་ལ་སོགས་པའི་མིང་གི་མཚོན་
པ་དང་བཅས་པའི་ཕྱིར། མཚོན་པའི་ཡུལ་དུ་རུང་བར་ཐལ་བའི་ཕྱིར་རོ། །ཞེ་
ན། འབྲས་བུའི་མཐར་ཐུག་བོན་སྐུ་བདེ་བ་ཆེན་པོར་བཤད་པ་ནི། ངོ་བོ་ཉིད་
དུས་གསུམ་དུ་འགྱུར་བ་མེད་པའི་ཆ་ནས་བཞག་པར་ཡིན་གྱི། སྐུ་རང་མཚན་
321



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དུ་གྲུབ་པ་ལ་མཐར་ཐུག་གི་འབྲས་བུར་མི་འདོད་དེ། གསེར་གྱི་རུས་སྦལ་ལས།
སྣང་བ་མེད་ལ་དངོས་མེད་པ།། དེ་ཉིད་བོན་སྐུ་བདེ་ཆེན་ཡིན། ཉག་གཅིག་སྐུ་
ལ་མཚོན་དུ་མེད།། ཅེས་སོ། །འབྲས་བུའི་མཐར་ཐུག་བོན་སྐུ་བདེ་བ་ཆེན་པོ་
ལ། བོན་སྐུ་ཞེས་པའི་མིང་དེ་ཡང་དབྱིངས་སུ་ལ་ཟློས་ཏེ་ཅི་ཡང་བརྗོད་དུ་
མེད་ཅིང་མཚོན་དུ་མེད་པའི་སྤྲོས་བྲལ་ནམ་མཁའ་ལྟ་བུ་དེ་ལག བོན་སྐུའི་མཐོ་སྐུ་
ཞེས་བྱ་སྟེ། མདོ་འགྲེལ་ལས། བོན་སྐུ་དེ་ཡི་མཐོ་སྐུ་ནི། འབྱུང་འཇུག་མེད་
པའི་སེམས་ཉིད་མ་བཅོས་པ།། མཚོན་དུ་མེད་པས་བོན་གྱི་སྐུ་བས་ཚེ།། ཡངས་
དོག་མེད་པ་ནམ་མཁའི་ཀློང་བས་ཡངས།། འཁོར་བའི་གཞི་མེད་འདས་པ་
ཉིད་ལས་མེད། འདས་པ་ཉིད་ཀྱང་མཚོན་པའི་ཚིག་ལས་འདས། སྐུ་རུ་གདགས་
པའི་གཞི་མེད་བོན་སྐུ་གདགས་གཞི་ཅན།། གཞི་དང་གཞི་མེད་རྟོགས་དང་མ་
རྟོགས་མེད།། དཔེར་ན་མཚོན་མ་དང་བྲལ་ནམ་མཁའ་ནི།། ཁ་དོག་དབྱིབས་
མེད་ནམ་མཁའ་ཅི་མི་སྣང་། སྣང་མེད་སྟོངས་པས་ཁྱབ་ཅིང་གསལ་བཞིན་ནོ། །དེ་
བས་གདགས་གཞི་བྲལ་བ་མཐོ་བའི་མཆོག །ཅེས་སོ། །སྔ་རབས་པ་ཁ་ཅིག་
གིས་སྐུ་གསུམ་ལ་མཐར་ཐུག་ཏུ་བྱེད་པ་ནི། ཐུགས་རྗེ་སེམས་དཔའ་ལྟར་འབྲས་
བུའི་མཐའ་མ་ཆོད་པ་སྟེ། འབྲས་བུའི་རྣམ་དབྱེ་ལེགས་པར་མ་ཕྱེད་པའི་རྣམ་
འགྱུའོ། །གསུམ་པ་ནི། ལམ་ཐམས་ཅད་ཀྱི་བསྐྱལ་ས་དང་མཐར་ཐུག་གི་བཞག་
ས་འབྲས་བུ་ཉག་གཅིག་ལ་བྱེད་ན་མཐར་འཛིན་ཅན་དུ་མི་འགྱུར་རམ། ཞེ་
ན། མི་འགྱུར་ཏེ་འབྲས་བུའི་མཐར་ཐུག་ཀ་དག་བོན་ཉིད་ཀྱི་དབྱིངས་དང་ཡེ་
་གཉིས་སུ་མེད་པའི་དོན་དེ་ལ་མཚོན་དུ་རྡུལ་ཙམ་མེད་པས་གང་ལའང་
རྟེན་མི་འཆའ་ཞིང་མཐའ་གཅིག་ཏུ་བཞག་ས་མེད་དེ། གབ་པ་ལས། འབྲས་
བུ་སྐུ་གསུང་ཐུགས་ལ་རྟེན་མི་འཆའ་འོ། །ཞེས་སོ། །བོན་ཉིད་བདེ་བ་ཆེན་
322



དབྱིངས་རིག་མཛོད། སྨད་ཆ།
པོའི་ཀློང་དེ་ཉིད་སྐུ་དང་ཡེ་ཤེས་འཆར་གཞི་མ་འགགས་ཙམ་ལས་དོན་ལ་ཕྱི་
ནང་བར་མེད་ཆེན་པོ་སྟོང་པ་ཟང་ཐལ་བའོ། །བཞི་པ་ནི། གོལ་སྒྲིབ་ཕྱེ་བའི་རྒྱུད་
ལས། སྒྲོ་སྐུར་བྲལ་བའི་བོན་ཉིད་ལ། ཚིག་དང་ཡི་གེས་བརྗོད་པས་གོལ།།
ཞེས་དང་། ཐམས་ཅད་མ་ལུས་རྫོགས་པའི་རྒྱུད་ལས། བརྗོད་དུ་མེད་པའི་
བོན་ཉིད་ལ།། སུས་ཀྱང་བརྗོད་པ་མི་ནུས་སོ། །ཞེས་བོན་ཉིད་བརྗོད་དུ་མེད་པར་
གསུངས་ན། འདིར་ཚིག་དང་ཡི་གེས་བརྗོད་པ་འགལ་ལོ། ཞེ་ན། འབྲས་བུ་བོན་
ཉིད་ཟང་ཀ་མ་མིང་ཚིག་གི་ཡུལ་ལས་ཡེ་ནས་འདས་ནའང་། དངོས་མེད་ལ་དངོས་
མེད་ཅེས་ཚིག་གིས་གོ་བར་བྱེད་པ་མི་འགལ་ཏེ། ཐམས་ཅད་མ་ལུས་རྫོགས་
པའི་རྒྱུད་ལས། མིང་ཙམ་མཚོན་པའི་འབྲས་བུ་ཡང་། འབྲས་བུ་ཞེས་སུ་བཏགས་
ས་མེད།། བཏགས་པ་དེ་ནི་མཚོན་པ་སྟེ། མཚོན་པའི་དོན་གྱིས་བཏགས་མེད་
མཚོན།། དེ་ཡང་མཚོན་པར་བྱ་བའི་དོན།། མཚོན་དུ་མེད་པའི་དོན་དེ་ཡང་།།
མ་མཚོན་གོ་བར་མི་འགྱུར་ཏེ། མཚོན་མེད་དོན་དེ་ཚིག་གིས་མཚོན། དེ་བས་
མཚོན་མེད་གོ་བར་བྱ།། ཞེས་སོ། །
གསུམ་པ་སྐུ་དང་ཡེ་ཤེས་ཀྱི་འཆར་གཞིར་གཏན་ལ་དབབ་པ་ནི། ཁ་ཅིག་གིས་
འབྲས་བུ་མཐར་ཐུག་པའི་ཀ་དག་གི་དབྱིངས་དེར་སྐུ་དང་ཡེ་ཤེས་མེད་པར་
འདོད་པ་དང་། ཁ་ཅིག་གིས་ཡོད་ཀྱང་རང་མཚན་དུ་གྲུབ་པར་འདོད་པ་རྣམས་
ནི་ལོག་རྟོག་གི་མུན་པ་ཆེན་པོ་སྟེ། གོང་དུ་གཞི་བཤད་པའི་སྐབས་སུ་བཀག་
ཟིན་ལ། འདིར་ཡང་འདི་སྨྲ་སྟེ། གཞི་ལ་སྐུ་མེད་ན་འགྲོ་དོན་གྱི་རྒྱུད་ཆད་
པས་ཆད་ལྟར་འགྱུར་ལ། སྐུ་ལ་ཡེ་ཤེས་མེད་ན་བེམ་པོར་འགྱུར་ལ། ཡེ་ཤེས་
དབྱིངས་ལ་མི་སྤྱོད་ན་དབྱིངས་དང་ཡེ་ཤེས་ཡ་བྲལ་དུ་འགྱུར་རོ། །དེས་ན་
འདིར་གཞི་ལ་སྐུ་ཡོད་ལ། དེའང་ཀ་དག་གི་ས་འདིར་དངོས་སུ་གྲུབ་པ་མེད་
323



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དོ། །དེའི་དབྱིངས་སམ་ཆ་ལ་འབྱུང་བའི་གཞི་ཡོད་པ་ནི། རིག་པ་རྩལ་དབང་
གི་ཏནྡྲ་ལས། ཡེ་ནས་མ་བཙལ་ལྷུན་གྲུབ་སངས་རྒྱས་སྐུ།། སྣང་དངོས་མ་ཡིན་
སྟོང་ཉིད་གཡུང་དྲུང་དོན།། སྟོང་དངོས་མ་ཡིན་སྣང་ཚུལ་འགགས་པ་མེད།།
ཅེས་སོ། །དབྱིངས་ཀ་དག་བོན་གྱི་སྐུ་དེ་ལ་ཡེ་ཤེས་ཡོད་ལ། ཡེ་ཤེས་དེ་ཡང་
དབྱིངས་རང་ངོ་ལ་ལོངས་སྤྱོད་ཅིང་ཕྱིར་མ་འཕྲོས་ལ་མཁྱེན་པ་མ་འགགས་ཏེ།
ནང་གསལ་རྟོག་མེད་དུ་གནས་པའོ། །ཇི་སྐད་དུ། ཡེ་སངས་རྒྱས་པའི་རྒྱུད་
ལས། དེ་ལྟར་བོན་ཉིད་རྣམ་དག་མཆོག་གསལ་བ།། ཐིག་ལེ་ཉག་གཅིག་ཡེ་
སངས་རྒྱས་པའི་གཞི།། དེ་ལ་སྐུམེད་སྟོང་པ་མུ་བཞི་འདྲ། ནག་པོ་ཁ་འབྱམས་
ལས་འདས་བོན་ཉིད་སྐུ། རང་མདངས་ཡེ་ཤེས་འོད་གསལ་མཁྱེན་རབ་ཅན།།
མདུན་རྒྱབ་མི་མངའ་ཐུགས་རྗེའི་འོད་ཟེར་འཕྲོ།། སྐུ་ལ་ཡེ་ཤེས་མེད་ན་རིག་
མེད་དམ།། དངོས་པོ་ཐེར་ཟུག་སངས་རྒྱས་མ་ཡིན་པས།། ཐམས་ཅད་མཁྱེན་
པའི་རྒྱལ་པོ་ཡེ་རིགས་བཅས།། འཁྲུལ་མེད་མི་འགྱུར་རྟོག་མེད་ཅིར་ཡང་ག་
་ཡང་གསལ།
བདག་མེད་སངས་རྒྱས་འཆི་མེད་ལྷུན་གྱིས་གྲུབ། ཡེ་ཤེས་དབྱིངས་ལ་མི་སྤྱོད་
བྱ་ལོང་འདྲ།། རང་སངས་རྒྱས་ཀྱང་མ་ཁོང་བུ་ཤི་བཞིན།། དེས་ན་རང་རིག་
ཡེ་ཤེས་ཕྱོགས་མེད་དུ།། མུ་མེད་འབྱམས་ཡས་རྒྱ་མ་ཆད་པའི་དབྱིངས།། གར་
ཡང་ཁྱབ་ཅིང་འདོད་འབྱུང་རྒྱ་ཆེར་གནས།། ཞེས་སོ། །དེ་བས་ན་ངོ་བོ་ཀ་
དག་གི་ཆ་ནས་རིག་པ་ཟང་མ་ཅིར་ཡང་མ་གྲུབ་ལ། རང་བཞིན་ལྷུན་གྲུབ་ཀྱི་
ཆ་ནས་སྐུ་དང་ཡེ་ཤེས་ཀྱི་འཆར་གཞི་མ་འགགས་ཤིང་གཅིག་དང་དུ་མ་དང་
རྟག་ཆད་ལ་སོགས་པའི་མཐའ་ཐམས་ཅད་དང་བྲལ་བར་གནས་པ་ནི། རིག་
པ་རྩལ་དབང་གི་ཏནྡྲ་ལས། དུ་མའི་མཐའ་གྲོལ་རང་རིག་དཔའ་བོ་ཆེ། གཅིག་
གི་མཐའ་གྲོལ་གཙོ་འཁོར་བསམ་མི་ཁྱབ། ཆད་པའི་མཐའ་གྲོལ་མཚན་དང་
324



དབྱིངས་རིག་མཛོད། སྨད་ཆ།
དཔེ་བྱད་ལྡན།། རྟག་པའི་མཐའ་གྲོལ་རང་བྱུང་ཐིག་ལེར་གསལ།། ཞེས་སོ། །དེ་
ལྟ་བུའི་ཀ་དག་ལྷུན་གྲུབ་དབྱེར་མེད་པའི་སྣང་བ་དེ་ཉིད་གཞན་རྒྱུད་དུ་སྣང་
བའང་རང་རྒྱུད་དུ་གྲུབ་པ་གང་ཡང་མ་ཡིན་ཏེ། སྔ་མ་ལས། གཞན་རྒྱུད་མ་
ཡིན་རང་སྣང་དག་པའི་ཀློང་།། རང་རྒྱུད་མ་ཡིན་ཡེ་ནས་རང་བཞིན་གནས།།
ཞེས་སོ། །དེ་ལྟར་ན་ཀ་དག་དང་ལྷུན་གྲུབ་དབྱེར་མེད་པའི་གསང་བའི་སྦུབས་
དེར་སྐུ་དང་ཡེ་ཤེས་ཀྱི་འཆར་གཞིའི་ཆ་ཤིན་ཏུ་ཕྲ་བའི་ཡེ་ཤེས་སུམ་བརྩེགས་
སུ་གནས་པ་ཤེལ་གྱི་ནང་འོད་དེ་དངོས་སུ་མཐོང་ཡུལ་ན་མེད་ཀྱང་འཆར་གཞིར་
གནས་པ་བཞིན་ལ། ཡེ་ཤེས་གསུམ་པོ་དེ་ཡོད་པས་སྐུ་དང་ཡེ་ཤེས་ཐམས་ཅད་
ཀྱི་འབྱུང་གནས་སུ་གྱུར་པས། བོན་གྱི་སྐུ་ལས་མ་གཡོས་བཞིན་དུ་གཟུགས་སྐུ་
ཕྲིན་ལས་དང་བཅས་པ་འབྱུང་བ་ནི། ནམ་མཁའ་སྤྱི་གཅོད་ལས། ཚད་མེད་
འོད་ལྡན་ཡང་ཉོན་ཅིག །ཆོ་འཕྲུལ་ཆེན་པོའི་མིག་འཕྲུལ་ཀྱང་།། ང་ཡི་ཡེ་ཤེས་
རོལ་པའི་རྩལ།། གང་ཞིག་ང་ལས་མི་འབྱུང་མེད།། གཟུགས་སྐུ་རྣམ་གཉིས་ང་
ལས་འབྱུང་།། སྐུ་དང་ཞིང་ཁམས་མངོན་རོལ་སྤྱོད།། ངོ་མཚར་ལྟད་མོ་མིག་
འཕྲུལ་ཆེ།། མཁྱེན་དང་བརྩེ་བ་ང་ལས་འབྱུང་།། ཚད་མེད་བཞི་ལྡན་མངོན་
རོལ་སྤྱོད།། ཐབས་དང་ཐུགས་རྗེ་མིག་འཕྲུལ་ཆེ། ཐབས་ཀྱི་རྒྱལ་པོ་ང་ལས་
འབྱུང་།། ཤེས་རབ་བཙུན་མོ་མངོན་རོལ་སྤྱོད།། བདེ་ཆེན་ཕྱག་རྒྱ་མིག་འཕྲུལ་
ཆེ།། ཐུགས་རྗེ་ཆེན་པོ་ང་ལས་འབྱུང་། གང་ལ་གང་འདུལ་མངོན་རོལ་སྤྱོད།།
སྤྲུལ་སྐུ་བསམ་འདས་མིག་འཕྲུལ་ཆེ།། ཚིག་དང་ཡི་གེ་ང་ལས་འབྱུང་།། བརྒྱད་
ཁྲི་བཞི་སྟོང་མངོན་རོལ་སྤྱོད།། འགྲོ་བ་བཀྲིད་དྲང་མིག་འཕྲུལ་ཆེ། ཞེས་
སོ། །དབྱིངས་ཀ་དག་གི་བོན་སྐུའི་ངང་ན་ཡེ་ཤེས་ལྷུན་གྲུབ་ཕྲ་བའི་རང་བཞིན་
དུ་གནས་པ་ཡང་། གཞི་འཛིན་པའི་ཡེ་ཤེས་གསུམ་དངོས་སུ་ཕྲ་བར་གནས་
32



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ལ། དེའི་ཆ་ལས་མཚན་ཉིད་འཛིན་པའི་ཡེ་ཤེས་ལྔ་དང་། ཤེས་བྱ་མཁྱེན་པའི་
ཡེ་ཤེས་འཆར་གཞིའི་ཆ་དངོས་སུ་མ་ཤར་ཙམ་དུ་ཡོད་ལ། དེའང་གཞི་གནས་
ཀྱི་གསུམ་པོ་དེས་འཆར་གཞི་བྱེད་ཚུལ་ལ། ངོ་བོས་སྐུ་གསུམ་གྱི་འཆར་གཞི་
བྱེད་ལ་སྐུ་གསུམ་ཐ་དད་སྣང་ཆར་མ་གྲུབ་པ་དང་། རང་བཞིན་གྱིས་འོད་
ལྔའི་འཆར་གཞི་བྱེད་ལ་ཁ་དོག་རང་མཚན་དུ་མ་གྲུབ་པ་དང་། ཐུགས་རྗེས་
ཡེ་ཤེས་གཉིས་ཀྱི་འཆར་གཞི་བྱེད་ལ་ཡུལ་དང་རྣམ་པ་ལ་དངོས་སུ་འཇལ་བར་
མེད་དོ། །དེའང་འཆར་གཞིའི་ཆ་ལས་སྤྲུལ་སྐུ་ཤར་དུས་ཐུགས་རྗེ་ཡེ་ཤེས་གཉིས་
ཀྱང་དངོས་སུ་ཤར་ནས་གདུལ་བྱའི་དོན་བྱེད་ལ། ཀ་དག་གི་དུས་འདིར་དངོས་
སུ་མེད། ཆ་ལ་ས་བོན་གྱི་ཚུལ་དུ་གནས་པའོ། །སེམས་དཔའ་སྤྲོས་མེད་པ་
དག་སངས་རྒྱས་དངོས་ནི་བོན་སྐུ་རྣམ་དག་སྟོང་པ་དེ་ལ་འདོད་ལ། རང་ངོར་
ཡོད་མེད་ཀྱི་སྤྲོས་པ་ཞི་བས་སྐུ་དང་ཡེ་ཤེས་ཙམ་ཀྱང་མ་གྲུབ་ཅིང་། གཞན་
སྣང་ལ་འབྱུང་བའི་སངས་རྒྱས་ཀྱི་ཐུགས་རྗེ་དང་ཕྲིན་ལས་ཀྱང་ནོར་བུ་དཔག་
བསམ་གྱི་ཤིང་ལྟར་རྣམ་པར་མི་རྟོག་བཞིན་དུ་གདུལ་བྱའི་སྨོན་ལམ་གྱི་དབང་
ལས་སྣང་བར་འདོད་ལ། འདིར་ཡང་ངོ་བོ་ཀ་དག་གི་ཆ་ནས་དེ་དང་འདྲ་
རུང་ལ། རང་བཞིན་ལྷུན་གྲུབ་ཡིན་པས་སྨོན་ལམ་གྱི་རྒྱུ་ལ་མི་ལྟོས་པར་གཞན་
སྣང་ལ་ཐུགས་རྗེའི་འཇུག་པ་རྒྱུན་མི་ཆད་ཅིང་། མཁའ་ཟླ་དང་ཆུ་ཟླའི་ཚུལ་
དུ་གཟུགས་སྐུ་ཕྲིན་ལས་དང་བཅས་པ་ཐུགས་རྗེའི་ཤུགས་ལས་རང་བཞིན་
གྱིས་འབྱུང་བར་འདོད་པ་ནི། རྒྱུད་བུ་ཆུང་བཅུ་གཉིས་ལས། བདེ་གཤེགས་
ཀུན་བཟང་ཐུགས་རྗེའི་ངང་ཉིད་ལས།། བྱིན་བརླབས་ཟླ་གསལ་ལྡིང་ཀའི་ཆུ་
བཞིན་དུ། ཐུགས་རྗེའི་ཤུགས་ལས་གཟུགས་བརྙན་འོད་དུ་ཤར།། ཞེས་སོ།།
སྤྱི་དོན་གཉིས་པ་ལྷུན་གྲུབ་འོད་གསལ་གྱི་འཆར་གཞི་ལས་སྐུ་དང་ཡེ་ཤེས་
326



དབྱིངས་རིག་མཛོད། སྨད་ཆ།
ཀྱི་སྣང་ཚུལ་བྱེ་བྲག་ཏུ་བཤད་པ་ལ་གསུམ་སྟེ། རྟེན་སྐུ བརྟེན་པ་ཡེ་ཤེས། མཛད་
པ་འཕྲིན་ལས་སོ། །དང་པོ་ལ་གསུམ་སྟེ། སྐུའི་དབྱེ་བ་སྤྱིར་བསྟན་པ། སྐུ་
གསུམ་གྱི་རང་བཞིན་བྱེ་བྲག་ཏུ་བཤད་པ། སྐུ་གསུང་ཐུགས་ཡོན་ཏན་ཕྲིན་
ལས་ལྔའི་གནས་ཀྱི་དོན་བསྡུ་བའོ། །དང་པོ་ནི། གཞི་ཡེ་སངས་རྒྱས་པ། ལམ་
མངོན་སངས་རྒྱས་པ། འབྲས་བུ་རྫོགས་སངས་རྒྱས་པ། གསུམ་ཀ་རིག་པ་དྲི་
མེད་ཀ་དག་ཏུ་གཅིག་པའི་ལྡོག་ཆ་ནས་ཕྱེ་ན། སྐུ་གཅིག་དང་། གཉིས་དང་།
གསུམ་དང་། བཞི་དང་། ལྔར་དབྱེ་བ་ལས། སྐུ་གཅིག་ནི་མི་འགྱུར་གཡུང་
དྲུང་གི་སྐུ་ཞེས་བྱ་བ། གདོད་ནས་རང་བཞིན་གྱིས་རྣམ་པར་དག་པའི་བདག་
ཉིད་ཅན་ལ་གློ་བུར་གྱི་དྲི་མས་ཀྱང་གོས་མ་མྱོང་བའི་བོན་ཉིད་དེ་བཞིན་ཉིད་
དེ། ངོ་བོ་འགྱུར་བ་མེད་པས་དུས་ཀྱིས་ཅི་ལྟར་འགྱུར་བའི་སྟོན་པ་རྣམས།
རིམ་པར་བརྗེ་ཡང་དེ་ལ་འཕོ་འགྱུར་མེད། རང་བཞིན་གཡོ་བ་མེད་པས་བསྐལ་
པ་ཅི་ལྟར་འགྱུར་བའི་ཆགས་གནས་འཇིག་སྟོང་བྱེ་བ་ས་ཡ་བྱུང་ཡང་དེ་ལ་
འཇིག་བྲལ་མེད། མཚན་ཉིད་ནུབ་པ་མེད་པས་སྣང་བ་ཅི་ལྟར་འགྱུར་བའི་
སངས་རྒྱས་ལ་ཡེ་ཤེས་ཀྱི་སྣང་བ། སེམས་དཔའ་ལ་བོན་གྱི་སྣང་བ། འགྲོ་དྲུག་
ལ་འཁྲུལ་པའི་སྣང་བ་ལ་སོགས་པ་གང་སྣང་ཡང་རང་སྣང་གི་ལོག་ཤེས་ཀྱིས་
སྦྱོང་བ་ལས། བདེ་སྡུག་ཅི་ལྟ་བུ་བྱུང་ཡང་དེ་ལ་གསལ་སྒྲིབ་མེད་དེ། ཇི་སྐད་
དུ། གཞི་ཡེ་སངས་རྒྱས་པའི་རྒྱུད་ལས། མི་ནུབ་ཐིག་ལེ་རང་བྱུང་དྲི་མ་མེད།།
ཐོག་དང་མཐའ་མ་མེད་པར་དབྱིངས་ན་གནས།། དུས་དང་བསྐལ་པ་སྣང་བ་
ཅི་འགྱུར་ཡང་།། དུས་གསུམ་དུས་མེད་རྟག་པ་གཡུང་དྲུང་སྐུ།། དོན་དམ་བདེ་
ཆེན་ངང་ལས་མི་གཡོ་བས།། སྣང་བའི་ཡང་དག་འགྱུར་དང་ནུབ་པ་མེད།།
ཅེས་སོ། །སྐུ་གཉིས་སུ་དབྱེ་བ་ནི། མཚན་ཉིད་པས་བསོད་ནམས་དང་ཡེ་ཤེས་
327



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཀྱི་ཚོགས་གཉིས་ཀྱིས་སམ། བླ་མེད་པས་གཞི་ཀ་དག་དང་ལྷུན་གྲུབ་གཉིས་སུ་
མེད་པའི་རིག་པ། ལམ་དུ་མཚན་བཅས་ཐབས་གནད་དང་མཚན་མེད་ཤེས་
རབ་ཟབ་མོ་གཉིས་ཀྱིས་དབྱིངས་དང་ཡེ་ཤེས་གཉིས་སུ་ཉམས་སུ་བླང་པ་ལས།
འབྲས་བུ་བོན་སྐུ་དང་གཟུགས་སྐུ་རྣམ་པ་གཉིས་སུ་ཤར་ནས་དོན་གཉིས་མཐར་
ཕྱིན་མཛད་པ་སྟེ། གསང་འདུས་རྫོགས་ཆེན་དོན་རྒྱུད་ལས། བོན་གྱི་སྐུ་དང་
གཟུགས་ཀྱི་སྐུ། སྐུ་གཉིས་དག་ཏུ་སྣང་བ་ཡང་།། བསོད་ནམས་ཚོགས་དང་ཡེ་
ཤེས་ཚོགས། མཚན་བཅས་མཚན་མེད་གཉིས་ཚུལ་གྱིས།། ཐབས་ཤེས་ཚུལ་
དུ་བསྟན་པ་ཡིན།། ཞེས་སོ། །སྐུ་གསུམ་དུ་དབྱེ་བ་ནི། ངོ་བོ་སྟོང་རིག་དབྱེར་
མེད་ཀུན་ཁྱབ་ནམ་མཁའ་ལྟ་བུ་བོན་སྐུ། རང་སྣང་གི་སྐུ་དང་ཞིང་ཁམས་ནམ་
མཁའ་ལ་ཉི་མ་ཤར་བ་ལྟ་བུ་རྫོགས་སྐུ། སོ་སོའི་སྣང་ངོར་སྣ་ཚོགས་སྤྲུལ་པའི་
སྐུ་ཉི་ཟེར་གྱི་ཚུལ་དུ་ཡས་སྣང་བས་འགྲོ་དོན་བྱེད་པ་སྤྲུལ་སྐུ་དང་གསུམ་སྟེ།
སྔ་མ་ལས། བོན་སྐུ་ནམ་མཁའ་ལྟ་བུ་ལ།། རྫོགས་སྐུ་ཉི་མ་ཤར་བ་འདྲ། སྤྲུལ་
སྐུ་ཟེར་དང་ཆུ་ཟླའི་ཚུལ། སྐུ་གསུམ་གྱིས་ནི་སྨིན་གྲོལ་བྱེད།། ཅེས་སོ། །སྐུ་
བཞིར་དབྱེ་བ་ནི། སྔ་མ་ལས། བོན་སྐུ་རྫོགས་སྐུ་སྤྲུལ་པའི་སྐུ།། བདེ་བ་ཆེན་
པོའི་སྐུ་བཞི་ཡིས། སེམས་ཅན་རྣམས་ཀྱི་དོན་ཀྱང་མཛོད།། ཅེས་སོ། །སྐུ་གསུམ་
དབྱེར་མེད་ལྷུན་གྲུབ་ནི་བདེ་བ་ཆེན་པོའི་སྐུ་སྟེ། དེ་ཉིད་ལས། ནོར་བུ་རིན་
ཆེན་ཅི་བཞིན་ཏུ།། སྐུ་གསུམ་ལྷུན་གྲུབ་བདེ་བ་ཆེ། ཞེས་སོ། །སྐུ་ལྔར་དབྱེ་བ་
ནི། ངོ་ཉིད། མངོན་བྱང་། བོན་སྐུ། ལོངས་སྐུ། སྤྲུལ་སྐུ་དང་ལྔའོ། །ངོ་བོ་
ཉིད་སྐུ་ནི། དབྱིངས་ཀ་དག་གི་རིག་པ་དུས་ཐམས་ཅད་དུ་འཕོ་འགྱུར་མེད་
པས་གཡུང་དྲུང་གི་སྐུའམ། གཞི་ལམ་འབྲས་བུའི་ངོ་བོར་གྱུར་པས་ངོ་བོ་ཉིད་
སྐུ་ཞེས་བྱ་སྟེ། སྐུ་བཞིའི་བོན་ཉིད་དུ་གྱུར་པ་རང་གིས་ཡེ་ཐོབ་ལ་གསར་ཐོབ་
328



དབྱིངས་རིག་མཛོད། སྨད་ཆ།
མེད་པའི་རང་ངོ་ཤེས་པས་མངོན་དུ་ཐོབ་པ་ལག དབང་པོ་རྣོ་རྡུལ་འབྲིང་གསུམ་
གང་གིའང་དངོས་གཞིར་ཤར་བ་སྟེ། ཡང་སྔ་མ་ལས། ཐམས་ཅད་དབྱེར་
མེད་གཡུང་དྲུང་སྐུ།། ངོ་བོ་ཡིན་པས་ཡེ་ལྷུན་གྲུབ། དེ་ཡང་ཐོབ་མེད་ཐོབ་པའི་
ཚུལ།། གང་གི་དངོས་གཞིར་བཤད་པའོ། །ཞེས་སོ། །མངོན་པར་བྱང་ཆུབ་ནི།
ངོ་བོ་དབྱིངས་རང་བཞིན་གྱིས་རྣམ་པར་དག་པའི་རང་བྱུང་གི་ངོ་བོ་ཉིད་སྐུ་
ལ་གློ་བུར་གྱི་དྲི་མ་དག་པར་བྱས་ནས་ཟད་པ་དང་མི་སྐྱེ་བ་ཤེས་པའི་ཡེ་ཤེས་
བརྙེས་པའི་བདག་ཉིད་ཅན་སྤངས་རྟོགས་མཐར་ཕྱིན་པའི་སྐུ་ཡིན་ལ། ངེས་
པའི་ཚིག་གིས་ལམ་དང་འབྲས་བུའི་ཁྱད་པར་ཕྱེ་ན། མངོན་སུམ་པ་དང་།
བྱང་ཆུབ་དང་། སྐུ་བསྟན་པ་གསུམ་ལས། དང་པོ་ལ་གྲུབ་མཐར་ཞུགས་པའི་
ཡེ་ཤེས་ཧྲབ་བེ་མཐོང་བས་མངོན་སུམ་ཙམ་པོ་བ་དང་། སེམས་དཔའ་ལ་ཡེ་
ཤེས་མངོན་དུ་ཡོད་ཀྱང་། ཞིང་ཁམས་ལ་སོགས་ལ་མཐའ་ཡོད་པས་མངོན་
སུམ་ཕྱེད་པོ་བ་དང་། སངས་རྒྱས་ལ་ཡེ་ཤེས་ཡོད་པ་ཅི་བཞིན་དུ་ཤེས་པ་དང་།
ཤེས་བྱ་མཐའ་དག་མངོན་སུམ་གཅིག་བུ་ལས་མེད་པར་མཁྱེན་པས་མངོན་
སུམ་ཡང་དག་པ་དང་གསུམ་མོ། །གཉིས་པ་ལ་གསུམ་ལས། འབྲས་བུ་ཁོ་ན་
ལ་བཏག་ན། མི་སྐྱེ་བས་བྱང་། མི་འགགས་པས་ཆུབ་པ་དང་། རྒྱུ་འབྲས་
གཉིས་ཀ་ལ་བཏག་ན། སྒྲིབ་གཉིས་བྱང་བས་བྱང་། ཚོགས་གཉིས་རྫོགས་
པས་ཆུབ་པ་དང༌། རྒྱུ་ཁོ་ན་ལ་བཏག་ན། རྒྱུ་སེམས་ཅན་གྱི་ལས་ངན་བྱང་
བས་བྱང་། འབྲས་བུ་སངས་རྒྱས་ཀྱི་ཡོན་ཏན་སྡུད་པས་ཆུབ་ཅེས་བྱ་ལ། གསུམ་
པ་ནི་ཡང་དག་པའི་ཡེ་ཤེས་ཀྱི་ལུས་ཡིན་པས་སྐུ་ཞེས་བྱའོ། །འདི་དག་གཞི་ཡེ་
སངས་རྒྱས་པ་ལས། དེ་ལྟར་མི་ནུབ་ཡེ་ཤེས་ཐིག་ལེ་དེ།། མངོན་དུ་གྱུར་པས་
མངོན་སུམ་ཡང་དག་དང་། ཕྱེད་པོ་ཙམ་པོ་སངས་སེམས་འགྲོ་ལ་སྣང་། མངོན་
32)



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སུམ་དེ་ལ་བྱང་ཆུབ་ཅི་ཞེ་ན།། འབྲས་བུར་བཏག་ན་མི་སྐྱེ་མི་འགག་དང་།།
ལམ་ལ་བཏག་ན་སྒྲིབ་བྱང་ཚོགས་ཆིབ་དང་། རྒྱུ་ལ་བཏག་ན་སེམས་ཅན་སངས་
རྒྱས་བགྲོད།། ཅེས་སོ། །བོན་སྐུ་ནི། འགྱུར་མེད་གཡུང་དྲུང་གི་སྐུའི་དབྱིངས་
སུ་མངོན་པར་བྱང་ཆུབ་པའི་ནང་གསལ་སྤྲོས་པ་མཐའ་དག་ཞི་བའི་སོ་སོ་རང་
རིག་པའི་མཁྱེན་ཆམ་འགག་པ་ཡེ་ཤེས་རྒྱ་མཚོའི་བདག་ཉིད་དུ་བཞུགས་པའོ། །དེ་
ལྟར་བོན་ཉིད་ཀྱི་སྐུ་གསུམ་པོའི་རང་བཞིན་ནི་ཡང་དག་པའི་ཡེ་ཤེས་ཉིད་ལ་
རིགས་དང་ཡོན་ཏན་གྱི་དབྱེ་བའི་ངེས་ནས་བཏགས་པ་རྣམ་གྲངས་ཀྱི་བོན་
ལས། དབྱིབས་དང་ཁ་དོག་ཏུ་གྲུབ་པ་མེད་པས་སྐུར་སྨིན་པ་མེད་ལ། མཐའ་
ཐམས་ཅད་དང་བྲལ་བའི་སྟོང་པ་ཉིད་དཔེ་ལ་སོགས་པ་དང་ངག་གི་ཡུལ་ལས་
འདས་ཤིང་གང་གིས་ཀྱང་གཏན་ལ་མི་ཕེབས་པ། ཡུལ་དང་ཡུལ་ཅན་གྱིས་
སྤྲོས་པ་ཆད་པ། སྟོབས་བཅུའི་བདག་ཉིད་རྣམས་ལས་ས་བཅུའི་རྒྱུན་མཐའ་
བ་དག་གིས་སྤྱོད་ཡུལ་མ་ཡིན་ཏེ། ཚིག་བླ་དགས་སུ་རྒྱལ་བའི་ཁམས་ཞེས་བྱས་
ལ། དོན་ལ་སྟོང་གི་ཟླ་བ་ལྟར་གཞན་སྣང་ལ་མི་མངོན་པར་བཞུགས་ཀྱང་།
དེ་ལས་གཟུགས་སྐུ་རྣམ་མཁྱེན་ཕྱིར་གསལ་དུ་སྣང་བའི་ཡེ་ཤེས་ཀྱི་གདངས་
ནམ་ཡང་རྒྱུན་ཆད་མེད་པས་ལོངས་སྐུ་དང་སྤྲུལ་སྐུའི་སྣང་བ་དངོས་སུ་ཤར་
ནས་སེམས་ཅན་གྱི་དོན་ལྷུན་གྲུབ་ཏུ་བྱེད་དོ། །ལོངས་སྐུ་དང་སྤྲུལ་སྐུའི་སྣང་
ཚུལ་ནི་འོག་ན་བཤད་པ་བཞིན་ནོ། །དེ་དག་གི་གནས་འགྱུར་གྱི་རྒྱུ་ནི། རྒྱུ་
སེམས་ཅན་གྱི་ཕུང་པོ་ལྔ་གནས་སུ་དག་པ་ལས། འབྲས་བུ་སྐུ་ལྔ་དང་ཡེ་ཤེས་
ལྔ་ཤར་བ་སྟེ། ཁུ་བྱུག་ལས། སྤྲུལ་པའི་ཁྱུ་བྱུག་རྣམ་ཤེས་ཐུགས་ཉིད་ལ། དམིགས་
མེད་བོན་གྱི་སྐུ་ལ་སྟོང་པའི་ཡེ་ཤེས་གསལ།། དེ་བཞིན་དམིགས་མེད་མཚོན་པ་
མྱ་ངན་འདས།། སྤྲུལ་པའི་ཁུ་བྱུག་གཟུགས་ནི་སྐུར་འགྱུར་ཏེ།། ལོངས་སྤྱོད་
330



དབྱིངས་རིག་མཛོད། སྨད་ཆ།
རྫོགས་པའི་སྐུ་ལ་གསལ་བའི་ཡེ་ཤེས་ཤར། གསལ་ལ་རང་བཞིན་མེད་དེ་མཚོན་
པ་མྱ་ངན་འདས། སྤྲུལ་པའི་ཁུ་བྱུག་འདུ་བྱེད་གསུང་དུ་འགྱུར།། ཅིར་ཡང་སྤྲུལ་
ཏེ་ཡེ་ཤེས་སོ་སོར་རྟོགས།། གཉིས་མཐའ་དངོས་མེད་མཚོན་པ་མྱ་ངན་འདས།།
སྤྲུལ་པའི་ཁུ་བྱུག་འདུ་ཤེས་ཕྲིན་ལས་གྲུབ། མངོན་པར་བྱང་ཆུབ་ཡེ་ཤེས་ནན་
ནན་སྐྱེད།། མཐར་ཕྱིན་ལྷུན་གྲུབ་མཚོན་པ་མྱ་ངན་འདས།། སྤྲུལ་པའི་ཁུ་བྱུག་
ཚོར་བ་ཡོན་ཏན་འབྱུང་། མི་འགྱུར་སྐུ་ལ་མཉམ་པའི་ཡེ་ཤེས་ཤར།། མི་མཉམ་
མཉམ་སྟེ་མཚོན་པ་མྱ་ངན་འདས།། ཞེས་སོ། །འདི་དག་དག་བྱའི་རྒྱུ་འབྲས་
ཞེས་བྱའོ། །རང་བཞིན་དུ་ལྷུན་གྲུབ་ཡིན་པས་རྒྱུ་རྐྱེན་གྱིས་བསྐྱེད་ནས་ཐོབ་པ་
ཤེས་བྱ་ལ་མི་སྲིད་པར་ཤེས་པར་བྱའོ། །
དོན་གཉིས་པ་སྐུ་གསུམ་གྱི་རང་བཞིན་བྱེ་བྲག་ཏུ་བཤད་པ་ལ། སྤྱིའི་དོན་
དང༌། སོ་སོའི་དོན་བཤད་པ་གཉིས་ལས། དང་པོ་ལ་བཞི་སྟེ། སྐུ་གསུམ་
གྱི་ཐོབ་ཚུལ་བཤད་པ། འབྲས་བུ་ཡིན་པར་བསྟན་པ། ལམ་སྣང་དུ་བཤད་པ་
དང་འགལ་བ་སྤང་བ། བོན་སྐུ་ལས་གཟུགས་སྐུ་གཉིས་འཕྲོས་ཚུལ་བསྟན་
པའོ། །དང་པོ་ལ་གསུམ་ལས། རིག་པའི་ངོ་བོ་སྟོང་པ་དང་པོའི་སངས་རྒྱས་
སྐྱེ་འཆི་འཕོ་འགྱུར་མེད་པ་རྩལ་རྫོགས་མཐར་ཕྱིན་པས་བོན་སྐུར་ཐོབ་སྟེ།
གསང་འདུས་རྫོགས་ཆེན་དོན་རྒྱུད་ལས། ངོ་བོ་སྟོང་པ་རྩལ་རྫོགས་པས།།
བོན་སྐུ་སྤྲོས་བྲལ་ཆེན་པོ་ཐོབ། ཅེས་སོ། །རང་བཞིན་འགག་པ་མེད་པའི་གདངས་
གསལ་ཆ་རྩལ་རྫོགས་མཐར་ཕྱིན་པས་རྫོགས་སྐུར་ཐོབ་སྟེ། དེ་ཉིད་ལས།
རང་བཞིན་རང་སྣང་རྩལ་རྫོགས་པའི། །རྫོགས་སྐུ་ངེས་པ་ལྔ་ལྡན་ཐོབ།། ཅེས་
སོ། །མཚན་ཉིད་དྲན་རིག་སྣ་ཚོགས་སུ་སྣང་ཡང་ངོས་གཟུང་དབྱེ་བསལ་བྲལ་
བར་ཟུང་འཇུག་ཏུ་གནས་པ་རྩལ་རྫོགས་མཐར་ཕྱིན་པས་སྤྲུལ་སྐུར་ཐོབ་སྟེ།
333



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དེ་ཉིད་ལས། མཚན་ཉིད་གཉིས་མེད་རྩལ་རྫོགས་པས།། སྤྲུལ་སྐུ་མ་ངེས་སྣ་
ཚོགས་ཐོབ།། སངས་རྒྱས་རྣམས་ཀྱིས་སྤྲུལ་པའི་སྐུ།། སྐད་ཅིག་བྱེ་བ་དཔག་
མེད་འགྱེད།། ཅེས་སོ། །གཉིས་པ་ནི། སྐུ་གསུམ་འབྲས་བུ་ཡིན་ཏེ། རྒྱུད་བུ་
ཆུང་བཅུ་གཉིས་ལས། འབྲས་བུའི་སྤྱི་གཅོད་རྣམ་པ་གསུམ།། བོན་སྐུ་ལོངས་སྐུ་
སྤྲུལ་སྐུ་གསུམ།། ཞེས་སོ། །འོ་ན་ཐུགས་རྗེ་སེམས་དཔའ་དང་མཐུན་པ་ཡིན་
ནམ། ཞེ་ན། མ་ཡིན་ཏེ། དེས་སྐུ་གསུམ་ལ་མཐར་ཐུག་ཏུ་བྱེད་ལ། འདིར་
སྐུ་གསུམ་འབྲས་བུར་འདོད་ཀྱང་བོན་སྐུའི་མཐོ་སྐུས་ཀ་དག་ནང་དབྱིངས་
ཁང་པ་དང་འདྲ་བར་འཇུག་ནས་འགྲོ་དོན་དུ་གཟུགས་སྐུའི་བཀོད་པ་མཛད་
ན་དེ་ལས་ཕྱིར་མཆེད་དགོས་པས་འཆར་ནུབ་གཉིས་ཀ་ནང་དབྱིངས་ལས་
བྱེད་པས་འབྲས་བུའི་མཐའ་མ་ཆོད་པ་མེད་དོ། །གསུམ་པ་ནི། སྐུ་གསུམ་འབྲས་
བུ་ཡིན་ན་ལམ་སྣང་དུ་བཤད་པ་དང་འགལ་ལོ། །ཞེ་ན། མི་འགལ་བ་བསྟན་
པ་ནི། ཀ་དག་གི་ནང་དབྱིངས་དེ་རྒྱལ་པོའི་ཕོ་བྲང་དང་འདྲ་ལ། སྐུ་གསུམ་
ཡེ་ཤེས་ནང་དབྱིངས་སུ་འཇུག་ནས་ནང་ན་དངོས་སུ་མི་སྣང་བའི་གནས་སྐབས་
ན། རྒྱལ་པོ་གདན་ལ་བཞུགས་པ་དེ་དམངས་ཕལ་པས་མི་མཐོང་ཡང་ཕོ་བྲང་
ན་བཞུགས་ལ། དེ་ནས་རྒྱལ་པོ་དེ་ཕོ་བྲང་གི་ཕྱི་ན་བྱོན་པའི་ཚེ་ཡང་རྒྱལ་པོ་
ཡིན་པ་བཞིན། སྐུ་དང་ཡེ་ཤེས་ནང་དབྱིངས་སུ་འཇུག་པ་དེ་ནང་ན་དངོས་
སུ་མེད་ཀྱང་འབྲས་བུ་མངོན་གྱུར་དུ་བཞུགས་ལ། ཕྱིར་སྣང་བའི་ཚེ་བོན་སྐུ་
ལས་གཟུགས་སྐུ་གཉིས་སུ་ཤར་ནས་འགྲོ་དོན་བྱེད་པའི་ཕྱི་ན་སྣང་དུས་ལམ་
སྣང་ཡིན་ཡང་འབྲས་བུ་ཡིན་པ་དང་མི་འགལ་ལ། ནང་དུ་འཇུག་ཚེ་དབྱིངས་
སུ་དགོངས་པ་མཐའ་བྲལ་ཆེན་པོར་བཞུགས་པས་ཤིན་ཏུ་བརྗོད་པ་དཀའ་
བར་གནས་སོ། །དེ་ལྟར་ནང་དབྱིངས་དང་ཕྱིར་གསལ་ལམ་སྣང་གི་ཆ་མ་ཕྱེད་
332



དབྱིངས་རིག་མཛོད། སྨད་ཆ།
པར། སྐུ་གསུམ་མཐར་ཐུག་གི་འབྲས་བུར་འདོད་ན། དེ་གསུམ་ངོ་བོ་གཅིག་
གམ་ཐ་དད། དང་པོ་ལྟར་ན་བོན་སྐུར་གཅིག་གམ། རྫོགས་སྐུར་གཅིག་གམ།
སྤྲུལ་སྐུར་གཅིག །བོན་སྐུར་གཅིག་ན་གཟུགས་སྐུ་གཉིས་པོ་གཏན་མི་སྣང་
བར་ཐལ། བོན་སྐུ་མི་སྣང་བའི་ཕྱིར་རོ། །རྫོགས་སྐུར་གཅིག་ན། བོན་སྐུ་མཚན་
བཅས་སུ་ཐལ། རྫོགས་སྐུ་ཡེ་ཤེས་ཀྱི་རོལ་པར་སྣང་བའི་ཕྱིར་རོ། །སྤྲུལ་སྐུར་
གཅིག་ན། སྐུ་གཉིས་པོ་གཟུགས་ཅན་དངོས་ཡོད་དུ་ཐལ། སྤྲུལ་སྐུ་དངོས་
བཅས་སུ་སྣང་བའི་ཕྱིར་རོ། །སྐུ་གསུམ་པོ་ཐ་དད་དོ་ཞེ་ན། སྐུ་གསུམ་བེམ་
པོར་ཐལ་ཏེ། དངོས་སུ་གཅིག་ལས་གཅིག་ལོག་པ་གསུམ་ཡོད་པའི་ཕྱིར་
རོ། །དཔེར་ན་འཁྲུལ་པ་ལ་སྣང་བའི་བེམ་པོ་བཞིན་ནོ། །དེས་ན་སྐུ་གསུམ་
རིག་པར་ངོ་བོ་གཅིག་གི་རྣམ་པ་ཐ་དད་པ་གཅིག་ལས་གཅིག་འབྱུང་བ་ནམ་
མཁའ་ལས་སྤྲིན། སྤྲིན་ལས་ཆར་ལྟ་བུ་སྟེ། རྫོགས་ཆེན་དོན་རྒྱུད་ལས། བོན་
སྐུ་ནམ་མཁའ་འདྲ་སྟེ་ཀུན་ལ་ཁྱབ། རྫོགས་སྐུ་སྤྲིན་དང་འདྲ་སྟེ་སྣང་ཡུལ་འཆར།།
སྤྲུལ་སྐུ་ཆར་ལྟར་སེམས་ཅན་རེ་འདོད་བསྐང་།། གཅིག་ལས་གཅིག་འབྱུང་
དབྱེར་མེད་ནམ་མཁའི་ཀློང་།། རྣལ་འབྱོར་རྟོགས་ཚད་ལྡན་པས་དོན་འདི་
རྟོགས།། སྐུ་གཉིས་གསུམ་མམ་བཞི་ལྔས་སེམས་ཅན་འདྲེན།། ཞེས་སོ། །བཞི་
པ་ནི། བོན་སྐུ་ལས་འགྲོ་དོན་དུ་གཟུགས་སྐུ་གཉིས་སྣང་བར་བྱེད་ན། དབྱིངས་
བོན་སྐུའི་དགོངས་པ་ལས་མ་གཡོས་བཞིན་གདུལ་བྱ་དག་མ་དག་གི་ངོར་ལོང་
སྐུ་དང་སྤྲུལ་སྐུའི་སྣང་བ་འབྱུང་བ་སྟེ། ལུང་དྲུག་པ་ལས། བོན་གྱི་སྐུ་ལས་
བསྐྱོད་མེད་ཀྱང་།། འགྲོ་བའི་དོན་དུ་ཅིར་ཡང་སྣང༌། ཞེས་སོ། །སྣང་ཚུལ་དཔེ་
དང་བཅས་པས་གསལ་བར་བཤད་ན། ལྟ་བ་སྤྱི་གཅོད་ལས། བོན་སྐུ་འདུས་
མ་བྱས་ཀྱི་ནམ་མཁའ་འདྲ་བ་ལས། ལོངས་སྤྱོད་རྫོགས་པའི་སྐུ་ཉི་མ་ཤར་བ་
333



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དང་འདྲ་བ། དེ་ལས་སྤྲུལ་པའི་སྐུ་ཉི་མའི་ཟེར་དང་འདྲ་བ་ཤར་བ་ཡིན་ནོ། །འགྲོ་
བ་རིགས་དྲུག་ལ་འདུལ་བའི་གཤེན་དྲུག་ཏུ་སྤྲུལ། སྟོང་གསུམ་མི་མཇེད་འཇིག་
རྟེན་གྱི་ཞིང་ཁམས་སུ། སྤྲུལ་པའི་སྐུ་བྱེ་བ་ཕྲག་བརྒྱར་སྤྲུལ་ཏེ། སེམས་ཅན་
གྱི་དོན་མཛད་པ་ནི། ཉི་མའི་ཟེར་གྱིས་ཀུན་ལ་ཁྱབ་པ་ལྟ་བུའོ། །ཞེས་སོ། །
དོན་གཉིས་པ་
ཉེས་པ་སོ་སོའི་དོན་རྒྱས་པར་བཤད་པ་ལ་གསུམ་སྟེ། བོན་སྐུ་དང་།
ལོངས་སྐུ་དང༌། སྤྲུལ་སྐུའི་དོན་རྒྱས་པར་བཤད་པའོ། །དང་པོ་བོན་སྐུ་ལ་
བརྒྱད་དེ། ངོ་བོ། ངེས་ཚིག །མཐུན་དཔེ། རང་བཞིན། དབྱེ་བ། བརྒྱུད་
འཛིན། གང་ལ་སྣང་བ། འགྲོ་དོན་གྱི་ཚད་དོ། །དང་པོ་ངོ་བོ་ནི། བསམ་
བརྗོད་དང་བྲལ་བའི་རང་བྱུང་གི་ཡེ་ཤེས་ཅི་ཡང་མི་སྣང་བ་སྟེ། རྫོགས་ཆེན་
དོན་རྒྱུད་ལས། བོན་སྐུའི་ངོ་བོ་ཅི་ཡང་མི་སྣང་བའོ། །ཞེས་སོ། །དེའང་ངོ་བོ་
དེའི་བཞུགས་ཚུལ་གང་དང་ཡང་མ་འདྲེས་པར་བཞུགས་ལ། ངོ་བོ་དེའི་རང་
བཞིན་སྐྱོན་གྱིས་མ་གོས་པས་ཀ་ནས་དག་པ། ངོ་བོ་དེའི་མཚན་ཉིད་སྟོང་པ་
རིག་པའི་སྙིང་པོ་ཅན། ངོ་བོ་དེའི་ཐུགས་རྗེ་མ་བྱེད་མི་འབྱེད་འབྱེད་པ་མེད་
པ། ངོ་བོ་དེའི་སྣང་ཚུལ་གཉིས་སུ་མེད་པའོ། །གཉིས་པ་ངེས་ཚིག་ནི། བོན་
ནི་སངས་རྒྱས་ཀྱི་སའི་ཟག་པ་མེད་པའི་བོན་རིག་པ་དང་འབྲེལ་པ། སྐུ་ནི་
རིག་པ་འགྱུར་བ་མེད་པའི་ཆ་ནས་བརྗོད་པ་སྟེ། ལྷུག་པ་ལས། འགྱུར་མེད་
གཡུང་དྲུང་སྐུ་ལ་སྐྱེ་འགག་ཡོད་མི་བཤད།། ཅེས་སོ། །གསུམ་པ་མཐུན་དཔེ་
ནི། ཀུན་ལ་ཁྱབ་ཅིང་དངོས་པོ་མེད་པ་ནམ་མཁའ་དང་མཐུན་ཏེ། མདོ་ལས།
བོན་ཉིད་བདེན་པའི་སྐུ་ནི་ནམ་མཁའ་བཞིན་དུ་སྟོངས།། ཞེས་སོ། །བཞི་པ་
རང་བཞིན་ནི། །སྐུ་འཁོར་དུས་གནས་བཀའ་དང་ལྔ་མེད་པས་མེད་པ་ལྔ་ལྡན་
གྱི་དབྱིངས་མཐར་ཐུག་པའོ། །ལྔ་པ་དབྱེ་བ་ནི། གཞི་ཡེ་སངས་རྒྱས་པའི་བོན་
3:344



དབྱིངས་རིག་མཛོད། སྨད་ཆ།
ལམ་མངོན་སངས་རྒྱས་པའི་བོན་སྐུ། འབྲས་བུ་རྫོགས་སངས་རྒྱས་པའི་
བོན་སྐུ་དང་གསུམ་ལས། དང་པོ་ནི། འཁོར་འདས་ཐམས་ཅད་ལ་ཡེ་ནས་
ཁྱབ་གདལ་དུ་གནས་ཏེ། མཆོད་རྟེན་ལས། བོན་གྱི་སྐུ་གདལ་པ་ཆེན་པོ་ཞེས་
བྱའོ། །ཞེས་སོ། །གཉིས་པ་ནི། མཐོང་ལམ་ནས་རྒྱུན་ཐ་མན་ཆད་ཀྱི་གཤེན་
པོ་རྣམས་ཀྱི་ཐུགས་རྒྱུད་ཀྱི་ཡེ་ཤེས་ཏེ། ལུང་དྲུག་པ་ལས། ཡེ་གནས་ཡེ་ཁྱབ་
བཙལ་མེད་རྒྱལ་པོ་འདི།། རྟོགས་མ་ཐག་ཏུ་འབྲས་བུར་མངོན་སངས་རྒྱས།།
ཞེས་སོ། །གསུམ་པ་ནི། སངས་རྒྱས་ཁོ་ནའི་ཐུགས་རྒྱུད་ཀྱི་ཡེ་ཤེས་ཏེ། དག་
པ་གཉིས་ལྡན་གྱི་བོན་སྐུ་བདེ་བ་ཆེན་པོའོ། །དྲུག་པ་བརྒྱུད་པ་ནི། རྟོགས་པ་
དང་ལྡན་པ་རྣམས་ཀྱིས་འཛིན་ཏེ། དོན་རྒྱུད་ལས། བརྒྱུད་པ་རྟོགས་ལྡན་
རྣམས་ཀྱིས་འཛིན། ཞེས་སོ། །བདུན་པ་གང་ལ་སྣང་བ་ནི། སངས་རྒྱས་རྣམས་
ལ་སྣང་སྟེ། འབྲས་བུ་དག་པ་གཉིས་ལྡན་གྱི་བོན་སྐུ་དེ་སངས་རྒྱས་རྣམས་ཀྱི་
མངོན་སུམ་གྱིས་སྤྱོད་ཡུལ་ཡིན་པའི་ཕྱིར་རོ། །བརྒྱད་པ་འགྲོ་དོན་ནི། ནམ་
མཁས་ཁྱབ་ཚད་ཀྱི་སེམས་ཅན་གྱི་དོན་བྱེད་དོ། །སྔ་མ་ལས། ནམ་མཁས་ཁྱབ་
ཚད་སེམས་ཅན་འགྲོ་དོན་བྱེད། ཅེས་སོ། །དེའང་འགྲོ་དོན་དངོས་སུ་མི་བྱེད་
ཀྱང་བརྒྱུད་ནས་མཛད་པ་ནི། དཔེར་ན་ནམ་མཁའ་དང་སྤྲིན་དང་ཆར་བཞིན་ནོ། །
གཉིས་པ་ལོངས་སྐུའི་དོན་རྒྱས་པར་བཤད་པ་ལ་བརྒྱད་དེ། ངོ་བོ། ངེས་
ཚིག །མཐུན་དཔེ། རང་བཞིན། དབྱེ་བ། བརྒྱུད་འཛིན། གང་ལ་སྣང་བ།
འགྲོ་དོན་གྱི་ཚད་དོ། །དང་པོ་ལ་གསུམ་སྟེ། ངོ་བོ་དངོས། ལོག་སྨྲ་ཚར་གཅོད་
སྣང་ཚུལ་ལ་རྩོད་པ་སྤང་བའོ། །དང་པོ་ངོ་བོ་ནི། རང་བཞིན་མི་གཡོ་
བའི་སྐུ་མཚན་དཔེ་དང་རིགས་སུ་གསལ་བ་ལ། ངོ་བོའི་མཚན་ཉིད་མི་འགྱུར་
བ་གཡུང་དྲུང་གི་བོན་བཅུ་ཡོངས་སུ་རྫོགས་པ་ཐོབ་པའོ། །བོན་བཅུ་ནི། གབ་
335



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
པ་ལས། སྣང་སྲིད་མི་འགྱུར་བའི་གཡུང་དྲུང་ཐོབ་པ།། བོན་མི་འགྱུར་བའི་
གཡུང་དྲུང་ཐོབ་པ། སེམས་མི་འགྱུར་བའི་གཡུང་དྲུང་ཐོབ་པ།། ལྷ་མི་འགྱུར་
བའི་གཡུང་དྲུང་ཐོབ་པ། གནས་མི་འགྱུར་བའི་གཡུང་དྲུང་ཐོབ་པ།། ཁ་དོག་
མི་འགྱུར་བའི་གཡུང་དྲུང་ཐོབ་པ། ཡེ་ཤེས་མི་འགྱུར་བའི་གཡུང་དྲུང་ཐོབ་པ།།
ཏིང་འཛིན་མི་འགྱུར་བའི་གཡུང་དྲུང་ཐོབ་པ། དགོངས་པ་མི་འགྱུར་བའི་
གཡུང་དྲུང་ཐོབ་པ།། འབྲས་བུ་མི་འགྱུར་བའི་གཡུང་དྲུང་ཐོབ་པའོ། །ཞེས་
པས། དེའི་དང་པོ་ནི། སྣང་སྲིད་ཐམས་ཅད་ནམ་མཁའི་ངང་ལ་ཆགས་འཇིག་
བྱེད་ཀྱང་། ནམ་མཁའ་ལ་འཇིག་རྒྱུ་མེད་པས་སྣང་སྲིད་མི་འགྱུར་བའི་གཡུང་
དྲུང་ཐོབ་པས་ལོངས་སྐུའི་ཞིང་ཁམས་ནི་འཇིག་པ་ཐམས་ཅད་དང་བྲལ་
བའོ། །གཉིས་པ་ནི། །བོན་སྒོ་བརྒྱད་ཁྲི་བཞི་སྟོང་ནི་བོན་ཉིད་དབྱིངས་ཀྱི་
གསུང་རབ་ལས་བྱུང་ཐིམ་བྱེད་ཀྱང་། བོན་ཉིད་ཀྱི་གསུང་རབ་ལ་བྱུང་ས་གནས་
ས་ཐིམ་ས་མེད་པས། བོན་མི་འགྱུར་བའི་གཡུང་དྲུང་ཐོབ་པས་ལོངས་
་སྐུའི་
ཞིང་ན་ཚིག་དང་ཡི་གེ་མེད་པའོ། །གསུམ་པ་ནི། སེམས་སེམས་བྱུང་ཐམས་
ཅད་སེམས་ཉིད་རིག་པའི་གཤིས་ལ་སྐྱེ་འགག་བྱེད་ཀྱང་། རིག་པ་བྱང་ཆུབ་
ཀྱི་སེམས་ལ་སྐྱེ་འགག་མེད་པས་སེམས་ཉིད་མི་འགྱུར་བའི་གཡུང་དྲུང་ཐོབ་
པས་ལོངས་སྐུ་ལ་སེམས་སེམས་བྱུང་གི་རྣམ་རྟོག་ཡོད་མི་སྲིད་དོ། །བཞི་པ་ནི།
ཞི་རྒྱས་དབང་དྲག་གི་ལྷ་ཚོགས་བསམ་གྱིས་མི་ཁྱབ་པ་ཐམས་ཅད་གཤེན་ལྷ་འོད་
དཀར་ལ་སྤྲུལ་གཞི་དང་བསྡུ་གནས་སུ་བྱེད་ཀྱང་། གཤེན་ལྷ་ལ་འགྱུར་བ་མེད་
ཅིང་སྤྲུལ་པ་ལ་ཐོགས་པ་མེད་པས་ལྷ་མི་འགྱུར་བའི་གཡུང་དྲུང་ཐོབ་པས།
གཤེན་ལྷ་ལས་གང་ལ་གང་འདུལ་དུ་ཞི་ཁྲོའི་སྣང་བ་དང་། སྤྲུལ་སྐུའི་མཛད་
པ་འབྱུང་བ་དེའི་དོན་ནོ། །ལྔ་པ་ནི། འགྲོ་དྲུག་གི་གནས་གང་ལའང་འགྱུར་
336



དབྱིངས་རིག་མཛོད། སྨད་ཆ།
བ་ཡོད་ཀྱང་། བོན་ཉིད་ཀྱི་དབྱིངས་ལ་འགྱུར་བ་མེད་པས་གནས་མི་འགྱུར་
བའི་གཡུང་དྲུང་ཐོབ་པས། ལོངས་སྐུའི་གནས་ལ་འགྱུར་ནུབ་མེད་པའོ། །དྲུག་
པ་ནི། ཁ་དོག་རྣམ་པ་ལྔ་ལ་འགྱུར་བ་ཡོད་ཀྱང་། འོད་གསལ་གཉུག་མ་ཉིད་
ཀྱི་རང་མདངས་ནམ་མཁའི་ངོགས་ལྟ་བུ་ལ་འགྱུར་བ་མེད་པས་ཁ་དོག་མི་འགྱུར་
བའི་གཡུང་དྲུང་ཐོབ་པས།
བ་པས། ལོངས་སྐུའི་མཚན་དཔེ་ལ་སོགས་པ་དང་། ཞིང་
ཁམས་ཀྱི་བཀོད་པ་ཐམས་ཅད་འོད་གསལ་ཁ་དོག་ལྔའི་རང་མདངས་ལས་
གྲུབ་པའོ། །བདུན་པ་ནི། ཡེ་ཤེས་དྲུག་ཅུ་རྩ་གཅིག་ལ་སོགས་པའི་ཡེ་ཤེས་
ཐམས་ཅད་སྟོང་པ་ཉིད་ཀྱི་ཡེ་ཤེས་ལ་འཕྲོ་འདུ་བྱེད་ཀྱང་། སྟོང་ཉིད་ཡེ་ཤེས་
ལ་འགྱུར་བ་མེད་ཅིང་སྣང་ཚུལ་འགག་པ་མེད་པས་ཡེ་ཤེས་མི་འགྱུར་བའི་གཡུང་
དྲུང་ཐོབ་པས། སྐུ་དང་ཡེ་ཤེས་ཟུང་འབྲེལ་དུ་བསམ་གྱིས་མི་ཁྱབ་པའི་ཞིང་
ཁམས་འབྱམས་ཀླས་པར་རང་ཤར་བའོ། །བརྒྱུད་པ་ནི། ཏིང་ངེ་འཛིན་སུམ་
བརྒྱ་དྲུག་ཅུ་ལ་སོགས་པའི་ཏིང་འཛིན་གྱི་སྒོ་འབུམ་ཕྲག་དུ་མའི་སྤྲོ་བསྡུ་ཡང་
ཅི་ཡང་མ་ཡིན་པའི་ཏིང་ངེ་འཛིན་ལ་བྱེད་ཀྱང་། ཅི་ཡང་མ་ཡིན་པའི་ཏིང་
འཛིན་ལ་གཡོ་བ་མེད་པས་ཏིང་འཛིན་མི་འགྱུར་བའི་གཡུང་དྲུང་ཐོབ་པས།
ཐུགས་ཉིད་དུས་རྟག་པར་མི་གཡོ་བའི་ཏིང་ངེ་འཛིན་ལ་རང་བཞིན་གྱིས་གནས་
པའོ། །དགུ་པ་ནི། དགོངས་པ་ཐམས་ཅད་ལྷུན་གྱིས་གྲུབ་པའི་དགོངས་པ་
ལས་སྤྲོས་ཀྱང་། ལྷུན་གྲུབ་ཀྱི་དགོངས་པ་ལ་བཙལ་ཞིང་དམིགས་སུ་མེད་པས་
དགོངས་པ་མི་འགྱུར་བའི་གཡུང་དྲུང་ཐོབ་པས། བཞེངས་བཞུགས་དང་བྲལ་
བའི་དགོངས་པ་རང་གནས་ཆེན་པོ་ལ་བཞུགས་པའོ། །བཅུ་པ་འབྲས་བུ་ནི་
སངས་རྒྱས་ཀྱི་འབྲས་བུ་ཐོབ་པ་སྟེ། སངས་རྒྱས་ཀྱི་འབྲས་བུ་ལ་སྐྱེ་རྒ་ན་འཆི་
མེད་པས་འབྲས་བུ་མི་འགྱུར་བའི་གཡུང་དྲུང་ཐོབ་པས་སྐུ་ལ་སྐྱེ་ཤི་མེད་ཅིང་
།
337



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དེའི་ཡེ་ཤེས་ཀྱི་ཐུགས་བོན་སྐུ། མཚན་དཔེ་རྫོགས་པའི་སྐུ་ལོངས་སྐུ། མཛད་
པ་སྤྲུལ་སྐུར་སྣང་བས་སྐུ་གསུམ་ཡོངས་རྫོགས་ཀྱི་འབྲས་བུའོ། །གཉིས་པ་
ལོག་སྨྲ་ཚར་གཅོད་པ་ནི། འདིར་གྲུབ་མཐའ་ལ་བདག་འཛིན་གྱི་ཞེན་ཆེས་
པ་དག་གི་རང་མཚངས་འདོན་པའི་ཕྱིར་དེ་དག་ལ་ཁོ་བོས་འདི་སྐད་སྨྲའོ། །དེ་
ཡང་ཀ་དག་ནང་
་དག་ནང་དབྱིངས་ལས་ལྷུན་གྲུབ་ཀྱི་བཀོད་སྣང་ལོངས་སྐུའི་རྣམ་པར་
རང་ཤར་བ་ལ་འདྲེར་གཟུང་བའི་ཕྱག་ཆེན་པ། ནང་པའི་གྲུབ་མཐའ་ཐམས་
ཅད་ཀྱི་གཞི་མ་བསྟན་པའི་སྙིང་པོ་གཡུང་དྲུང་གི་བོན་རིན་པོ་ཆེ་ལ་སྡང་བའི་
བཤེས་གཉེན་སྤྱང་ཀི་ལྟ་བུ། དུག་གི་བུམ་པ་ལུད་པ་ལྟ་བུའི་ཕྲག་དོག་གི་དུག་
ཆུ་ནག་པོ་ཁ་ནས་འཐོར་བའི་ཆོས་སྤྱོད་པ་ཁ་ཅིག་གིས་འདི་སྐད་དུ། ལྷ་ཡི་
འདྲེ་ལྔ་གཤེན་ལྷ་འོད་དཀར་དང་། ཞེས་སྨྲས་སྟེ་གཞན་དག་ཐར་པར་བཀྲི་
བར་རློམ་ནས་རང་གཞན་གཉིས་ཀའི་རྒྱུད་ལ་ངན་འགྲོར་ལྟུང་བའི་ས་བོན་
འདེབས་པ་ནི་ཤིན་ཏུ་སྙིང་རེ་རྗེ་སྟེ། མིག་བཙུམས་ཏེ་ཉི་མ་ནི་མུན་པའོ། །ཞེས་
སྨྲ་ན་སྤྱན་ལྡན་དག་ནི་ཅི་མནོ་ན་ཨང་། འདིར་གཤེན་ལྷ་འོད་དཀར་ཞེས་བྱ་
བའི་ངེས་ཚིག་བཤད་པར་བྱ་སྟེ། ཕྱོགས་བཅུའི་གཤེན་རབ་རྣམས་ཀྱི་ཡང་
མྱེས་རྩ་བའི་ལྷ་ཡིན་པས་ན་གཤེན་ལྷ་ཞེས་བྱ་ལ། འོད་དཀར་ཞེས་པ་ནི།
ནང་བཞུགས་ཀྱི་དུས་ན། འོད་ཅེས་པ་ནི། ཀ་དག་གི་རང་བཞིན་ལྷུན་གྲུབ་
ཀྱི་དབྱིངས་ན་སྐུ་དང་ཡེ་ཤེས་ཀྱི་འཆར་གཞི་མ་འགག་ལ་ནུབ་པ་མེད་པའི་
འོད་ཚོན་གང་དུ་བཞུགས་པས་ན་འོད་ཅེས་བྱ་ལ། དཀར་ཞེས་པ་ནི། དེ་ཡང་
ཁ་དོག་དང་དངོས་མཚན་གྱི་དྲི་མས་མ་གོས་པས་ན་དཀར་ཞེས་བྱ་ལ། ཕྱིར་
གསལ་གྱི་དུས་ན། འོད་ཅེས་པ་ནི། ནང་གསལ་དུ་འོད་ཚོན་གང་གི་འཆར་
གཞི་ལས་ཕྱི་གསལ་དུ་ལྷུན་གྲུབ་ལོངས་སྐུའི་ཞིང་ཁམས་བཀོད་པས་ན་འོད་
338



དབྱིངས་རིག་མཛོད། སྨད་ཆ།
ཅེས་བྱ་ལ། དཀར་ཞེས་པ་ནི། དེ་ཡང་དག་པའི་འོད་སྣང་འབའ་ཞིག་ལས་
མ་དག་པའི་སྐྱོན་གྱི་དྲི་མས་མ་གོས་པས་ན་དཀར་ཞེས་བྱའོ། །དེ་ཉིད་ལུང་
གིས་ཀྱང་བསྟན་པར་བྱ་སྟེ། གབ་པ་དགུ་བསྐོར་ལས། གཤེན་ལྷ་ཟེར་ན་གཤེན་
རབ་ཐམས་ཅད་ཀྱི་རྩ་བའི་ལྷ་ཡིན་ནོ། །འོད་དཀར་ཟེར་ན་ཐུགས་ཀྱི་འོད་
ཟེར་བག་ཆགས་ཀྱིས་མ་གོས་པ་ཡིན་ནོ། །ཞེས་དང་། ཅོག་གཞག་ལས། གཤེན་
ལྷ་ནི་དུས་གསུམ་གྱི་གཤེན་རབ་ཐམས་ཅད་ཀྱི་རྩ་བའི་ལྷ་ཡིན་པས། བྱུང་ཡང་
དེའི་ངང་ལས་བྱུང་ལ། ཐིམ་ཡང་དེའི་ངང་ལ་ཐིམ། གནས་ཀྱང་དེའི་ངང་ལ་
གནས་པའི་ཕྱིར་ན་གཤེན་ལྷ་ཞེས་བྱའོ། །འོད་དཀར་ནི། འོད་ཟེར་ཁ་དོག་
དང་ལྡན་པ་གཅིག །འགྲོ་བ་སེམས་ཅན་གྱི་དོན་ལ་ཕྱོགས་བཅུ་ཡོངས་སུ་སྤྲོས་
ཀྱང་། ཤེལ་ཀང་ཀ་རིའི་མདོག་འདྲ་བ་དཀར་ལ་འཚེར་བ་བག་ཆགས་ཀྱིས་
མ་གོས་པའི་འོད་ཚོན་གང་པ་ཅིག །ཉིད་ཀྱི་ཐུགས་ཀ་ན་གསལ་བའི་ཕྱིར་འོད་
དཀར་རོ། །ཞེས་སོ། །མུ་སྟེགས་དངོས་ལའང་སྨོད་མི་རུང་བ་ཟེར་ཞིང་བདེ་
བར་གཤེགས་པ་ལ་འདྲེ་ཁ་ཟེར་བ། དཀོན་མཆོག་གསུམ་སྤང་གི་ལོག་ལྟའི་
ལས་དེ་ནི་མཚམས་མེད་ལྔ་ལ་སྤྱོད་པ་བས་ཀྱང་ལས་ཀྱི་རྣམ་སྨིན་སྙགས་རིང་
དུ་སོང་ངོ་། །དེ་དང་འདྲ་བའི་ལོག་སྨྲའི་བཞེད་བྱ་དག་འདི་ལྟ་བུའི་ལུང་རིགས་
ཀྱི་འོད་བརྒྱའི་གཟིས་མུན་རུམ་དུ་ཡིབ་ནས་སྨྲ་ངན་གྱི་གད་རྒྱང་འགོགས་པར་
བྱས་སོ། །འདིའི་སྐབས་སུ་ད་དུང་ལོང་བའི་ཚིག་སྒྲོས་ལྟ་བུའི་ལོག་སྨྲའི་ངག་
འཁྱལ་ཚབས་ཆེ་བ་ཚར་གཅོད་དགོས་པ་འགའ་རེ་འདུག་ཀྱང་རེ་ཞིག་བཞག་
གོ །ཡང་ཕྱོགས་ཞེན་གྱི་ལྕགས་སྒྲོགས་ཀྱིས་དམ་དུ་བཅིངས་པའི་སྒོམ་ཆེན་པ་
ཁ་ཅིག་གིས། ཁྱོད་ལྟ་ལོག་བོན་པོ་ཚུར་གསོན་དང་། ཞེས་ཟེར་སྐད་དོ། །དེ་
ལ་ཁོ་བོས་འདི་སྨྲའོ། །དེ་ཡང་ཕྱིར་གསལ་དུ་གཡུང་དྲུང་གི་བོན་བཅུ་ཡོངས་
33



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སུ་རྫོགས་ཤིང་། ནང་གསལ་དུ་ངོ་བོ་མ་གྲུབ་ལ། རང་བཞིན་སྐུ་དང་ཡེ་ཤེས་
ཀྱི་ས་བོན་མ་སྤངས་བས་རྟག་ཆད་ལས་གྲོལ་བའི་མཐར་ཐུག་གི་འབྲས་བུ་ཉིད་
བསྒྲུབས་པའི་ལམ་དང་བོན་ལ་ལོག་པར་མཐོང་བ་ཡིན་ན། རང་གི་གདོང་ལ་
སོལ་བ་བྱུག་ནས་གཞན་ལ་འདིའི་གདོང་ནི་ནག་པོའོ། །ཞེས་སྨྲ་བ་བཞིན་དུ་
ལྟ་ལོག་གཞན་ལ་སྨྲས་ན། རང་གི་ལྟ་བ་ལོག་པར་སོང་བ་མ་མཐོང་བ་དེ་ནི་ཕྱི་
རོལ་པ་དང་ཁྱུར་ཅིག་དུ་ཟློས་པར་འོས་སོ། །གསུམ་པ་སྣང་ཚུལ་ལ་རྩོད་པ་
སྤང་བ་ནི། འོ་ན་སྣང་ཚུལ་ལ་འགྱུར་བ་ཡོད་དམ་མེད། དང་པོ་ལྟར་ན་འགྱུར་
མེད་མ་ཡིན་པར་ཐལ། སྣང་ཚུལ་འགྱུར་བའི་ཕྱིར་རོ། །གཉིས་པ་ལྟར་ན།
སྒྱུ་འཕྲུལ་ལས། སྟོན་པ་ཡང་བོན་ཉིད་མ་གཡོས་པའི་དབྱིངས་སུ་ཐིམ་ནས་མི་
སྣང་ངོ༌། །ཞེས་པ་དང་འགལ་ལོ། །ཞེ་ན། སྣང་ཚུལ་ལ་འགྱུར་བ་ཡོད་ཀྱང་ངོ༌
བོ་ཉིད་ལ་འགྱུར་བ་མེད་པས། འགྱུར་མེད་དང་མི་འགལ་ཏེ། དེ་དག་ནང་
དབྱིངས་སུ་ཐིམ་པའི་ཚེ་སོ་སོའི་དབྱིངས་ཀྱི་ཆར་ལྷུན་གྲུབ་ཏུ་གནས་པ་སྟེ།
དཔེར་ན་ཤེལ་འོད་ནང་དུ་ཐིམ་པ་དེ་ཤེལ་རང་གི་ངོ་བོར་ལྷུན་གྲུབ་ཏུ་ཡོད་པ་
བཞིན་ནོ། །གཉིས་པ་ངེས་ཚིག་ནི། ལོངས་སྤྱོད་ནི་ཡེ་ཤེས་ཀྱི་སྣང་བ་ལ་སྤྱོད་
པ་ལ། རྫོགས་པ་ནི་མཚན་དཔེ་ལ་སོགས་པའི་ཡོན་ཏན་མ་ཚང་བ་མེད་པ་སྟེ།
སྐུ་ནི་རང་སྣང་རང་གསལ་བཀོད་པ་ཆེན་པོའོ། །གསུམ་པ་མཐུན་དཔེ་ནི།
རང་གསལ་ལ་རྟོག་པ་མེད་པ་ཉི་ཟླ་དང་མཚུངས་ཏེ། མདོ་ལས། ལོངས་སྤྱོད་
རྫོགས་པའི་སྐུ་ནི་ཉི་ཟླ་བཞིན་དུ་གསལ།། ཞེས་སོ། །བཞི་པ་རང་བཞིན་ནི།
སྐུ་འཁོར་དུས་གནས་བཀའ་དང་ལྔ་ངེས་པས་ངེས་པ་ལྔ་ལྡན་ཞེས་བྱའོ། །དེ་
ཡང་ངེས་པ་ལྔ་ལས། གནས་ངེས་པ་འོག་མིན་ལ། སྤྱིར་འོག་མིན་དགུ་རུ་བཤད་
པ་དང་། གསུམ་དུ་བཤད་པ་གཉིས་སུ་ཡོད་པ་ལས། དང་པོ་ནི། གོང་གི་
340



དབྱིངས་རིག་མཛོད། སྨད་ཆ།
ལེའུ་གསུམ་པའི་ནང་གི་མན་ངག་ལྟར་བཤད་པའི་ལུགས་ཀྱི་དགོངས་བརྒྱུད་
དགུའི་གནས་འོག་མིན་དགུར་ཡོད་པ། ལྟ་བ་སྤྱི་གཅོད་བཤད་བྱང་གི་ལུང་
གིས་བསྟན་ལ། དེ་ལས་བོན་ཉིད་ཁྱབ་བརྡལ་དབྱིངས་ཀྱི་འོག་མིན་དང༌། མི་
གཡོ་རྟོག་མེད་རང་གསལ་འོག་མིན་གཉིས་ནི་དབྱིངས་དང་རིག་པ་གཉིས་སུ་
མཚོན་པ་སྟེ། རིམ་པ་ལྟར་རིག་པའི་རྩལ་སྣང་དང་རྟོག་པ་གང་གི་འོག་ཏུ་མ་
གྱུར་པས་འོག་མིན་ཞེས་བྱ་ལ། རང་སྣང་བདེ་ཆེན་ལྷུན་གྲུབ་འོག་མིན་ནི་ལོངས་
སྐུའི་ཞིང་ཁམས་ཁོ་ན་སྟེ། དངོས་པོ་དང་འཁོར་བའི་བོན་གང་གིའང་འོག་ཏུ་
མ་གྱུར་པས་འོག་མིན་ཞེས་བྱའོ། །གཞན་དྲུག་པོའང་གོང་མའི་གོང་མ་གནས་
དང་ཡོན་ཏན་འཕགས་ཤིང་འོག་མ་འོག་མའི་གནས་དང་ཡོན་ཏན་གྱི་འོག་ཏུ་
མ་གྱུར་པས་འོག་མིན་ནོ། །འོག་མིན་གསུམ་དུ་བཤད་པ་ལས། འཇིག་རྟེན་
གནས་ཀྱི་འོག་མིན་ནི། གཟུགས་ཁམས་བཅུ་བདུན་གྱི་ཐོག་མ་འོག་མིན་གནས་
ཀྱི་ལྷའི་གནས་ཏེ། དེ་ནི་འཁོར་བའི་གནས་མཚན་མ་ཅན་གྱི་འོག་ཏུ་མ་གྱུར་
པས་འོག་མིན་བརྗོད་པ་སྟེ། མདོ་ལས། འོག་མིན་གྱི་གནས་གཟུགས་ཟད་
པའི་མཐའ།། ཞེས་པས་སོ། །རང་སྣང་ལྷུན་གྲུབ་འོག་མིན་ནི། ལོངས་སྤྱོད་
རྫོགས་པའི་སྐུའི་གནས་ངེས་པ་སྟེ། བླ་མེད་གོ་འཕང་བསྒྲུབ་པའི་མདོ་ལས།
འོག་མིན་ལྷ་ཡི་ཕོ་བྲང་ན།། རྫོགས་སྐུ་གཤེན་ལྷ་འོད་དཀར་བཞུགས།། ཞེས་
སོ། །དེ་ནི་གསང་སྔགས་ཀྱི་བཅུ་གསུམ་འཁོར་ལོ་ཚོགས་ཆེན་གྱི་ས་ཡིན་ཏེ།
དོན་འདུས་འགྲེལ་ཆེན་ལས། སྡུག་པོ་བཀོད་པའི་ཞིང་ཁམས་མི་འདའ་རྒྱན་
གྱི་ཕོ་བྲང་ས་བཅུ་ཁོག་འོག་ཏུ་ཆུད་པའོ། །ཞེས་སོ། །ཡང་དག་དོན་གྱི་འོག་
མིན་ནི་རང་རང་གི་སྙིང་ག་བོན་གྱི་ཕོ་བྲང་ན་རང་རིག་ཀུན་ཏུ་བཟང་པོ་བཞུགས་
པའི་དབྱིངས་མཐའ་བྲལ་ཆེན་པོ་དེ་ཉིད་ཡིན་ཏེ། དེ་ནི་ཤེས་བྱ་ཡུལ་དང་ཤེས་
343



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བ་
བྱེད་བློ་གང་གིའང་འོག་ཏུ་མ་གྱུར་པས་འོག་མིན་ཞེས་བྱའོ། །སྐུ་ངེས་པ་མཚན་
དང་དཔེ་བྱད་ཀྱིས་བརྒྱན་པ། དུས་ངེས་པ་འཁོར་བ་མ་སྟོང་གི་བར་དུ་བཞུགས་
པ། བོན་ངེས་པ་ཐེག་པ་ཆེན་པོའི་བོན་འབའ་ཞིག་གསུངས་པ། འཁོར་ངེས་
པ་ས་བཅུའི་གཡུང་དྲུང་སེམས་དཔའ་འབའ་ཞིག་ཏུ་སྣང་བའོ། །ལྔ་པ་དབྱེ་
བ་ལ་གསུམ་སྟེ། གདགས་སུ་མེད་པའི་ལོངས་སྐུ། གདགས་སུ་ཡོད་པའི་ལོངས་
སྐུ། རྟེན་དུ་བཙུགས་པའི་ལོངས་སྐུ་དང་གསུམ་ལས། དང་པོ་ནི། ཀ་དག་གི་
ནང་དབྱིངས་ན་རང་བཞིན་གྱིས་འོད་གསལ་ལྔ་ལྡན་གྱི་སྐུར་རྫོགས་པ་ལ།
མངོན་དུ་མ་བྱུང་ཙམ་གྱི་ཆ་ནས་གདགས་སུ་མེད་པའི་ལོངས་སྐུ་ཞེས་བརྗོད་
དོ། །གཉིས་པ་ནི། དབྱིངས་དེ་ལས་ཕྱིར་མཆེད་པའི་གཞི་སྣང་ངམ་བར་དོའམ་
རྟོགས་ལྡན་གྱི་ལམ་སྣང་དུ་འཆར་བ་སྟེ། བོན་ཉིད་ཀྱི་བོན་སྐུ་ཞེས་བྱ་བ།
འོད་དང་འོད་ཁྱིམ་ཁ་དོག་རྫོགས་པའི་ཀློང་ན། དཀྱིལ་དང་། འཁོར་དང་།
སོ་སོའི་ཚོམ་བུའི་ཡབ་ཡུམ་མཉམ་སྦྱོར་དུ་ཕྱག་མཚན་དང་རྒྱན་དང་ཆ་ལུགས་
ཐམས་ཅད་གསལ་བ་སྣང་བ་དེ་དང་། སྐབས་འདིར་གདུལ་བྱ་འདྲེན་པའི་
ཕྱིར་དུ་བོན་སྐུའི་ནང་དབྱིངས་ལས་རང་ཤར་བའི་ལོངས་སྤྱོད་རྫོགས་པའི་སྐུ་
ཞེས་བྱ་བ། ཐུགས་རྗེའི་སྟོབས་ཅན། ཡེ་ཤེས་ཀྱི་སྤྱན་ཅན། འོད་སེམས་ཅན་
ཡོངས་ལ་དྲོ་བ། རྣམ་པ་ཐམས་ཅད་མཁྱེན་པའི་ཡེ་ཤེས་དང་ལྡན་པ། འགྱུར་
བ་མེད་པ་གཡུང་དྲུང་གི་བོན་བཅུ་ཡོངས་སུ་ཐོབ་ཅིང་མངོན་དུ་གྱུར་པའི་ཆ་
ནས་གདགས་སུ་ཡོད་པའི་ལོངས་སྐུ་ཞེས་བརྗོད་དོ། །དེ་ལ་ཡང་གཙོ་བོ་རིགས་
ལྔའི་སྟོན་པ་ལྔར་སྣང་བ་ལས། རེ་རེ་བཞིན་དུ་རིགས་དང༌། ཞིང་དང་།
དབྱིངས་དང་། ཡེ་ཤེས་དང་། མཁའ་དང་། ཀློང་དང་། ཐབས་དང་། ཤེས་
རབ་དང་། གཞལ་ཡས་དང་། གདན་དང་། གསས་དང་། ལྷ་དང་། སྐུ་
34



དབྱིངས་རིག་མཛོད། སྨད་ཆ།
དང་། སྟོབས་དང་། སྤྱན་དང་། ཕྱག་རྒྱུ་དང་། སྤྲུལ་པ་དང་། ཕྲིན་ལས་
དང་། དོན་རྟགས་དང་། གདུལ་བྱ་དང་ཉི་ཤུ་རེས་ཁྱད་པར་ཕྱེ་བ་ཡིན་ཏེ།
ནམ་མཁའ་སྤྱི་གཅོད་ལྟ་བའི་གཞུང་གི་ལེའུ་གཉིས་པ་ལས། དབྱིངས་ལས་ཡེ་
ཤེས་འོད་ཟེར་ཤར།། མེ་ལོང་ཡེ་ཤེས་གསལ་བའི་འོད། གསེར་མདོག་ཉི་མའི་
སྙིང་པོ་འཚེར།། ཉི་འོད་ཕྱོགས་བཅུ་ཡོངས་ལ་ཁྱབ།། མེ་ལོང་ཡེ་ཤེས་མཚན་
ཉིད་ལས། དབྱིངས་ཤེས་མཁའ་ཀློང་ཐབས་ཤེས་ཀྱི། ལྷ་སྐུ་རིག་སྟོབས་ཡེ་ཤེས་
སྤྱན།། སྐུ་དང་ཞིང་ཁམས་ཕྱོགས་མེད་རྒྱས།། རིགས་ནི་ཤར་ཕྱོགས་གཡུང་
དྲུང་རིགས།། ཞིང་ནི་མངོན་པར་དགའ་བའི་ཞིང་། དབྱིངས་ནི་འགྱུར་བ་
མེད་པའི་དབྱིངས།། ཡེ་ཤེས་མེ་ལོང་ལྟ་བུའི་འོད།། མཁའ་ནི་ཡེ་ཤེས་གསལ་
བའི་མཁའ།། ཀློང་ནི་བོན་ཉིད་མི་འགྱུར་ཀློང་། ཐབས་ནི་སྤྲུལ་སྐུ་འབྱུང་བའི་
ཐབས།། ཤེས་རབ་གང་འདུལ་བྱེ་བྲག་སྟོན།། གཞལ་ཡས་གཡུང་དྲུང་བཀོད་
པའི་གནས།། གདན་ནི་གཏི་མུག་དག་པའི་གདན།། གསས་ནི་གསས་རྗེ་རྨོང་
པོ་རྗེ།། ལྷ་ནི་གསལ་བ་རང་བྱུང་ལྷ། སྐུ་ནི་ལོངས་སྤྱོད་རྫོགས་པའི་སྐུ།། སྟོབས་
ནི་ཡེ་ཤེས་ཆེན་པོའི་སྟོབས།། སྤྱན་ནི་ཡེ་ཤེས་གསལ་བའི་སྤྱན། ཕྱག་རྒྱ་ས་ཡི་
ལྷ་མོར་གསལ།། སྤྲུལ་པ་གཡུང་དྲུང་རིགས་སུ་འགྱེད། ཕྲིན་ལས་ཤར་ཕྱོགས་
འགྲོ་བ་འདུལ། དོན་རྟགས་གཏི་མུག་མུན་པ་འཇོམ།། གདུལ་བྱ་བྱོལ་སོང་
འཁོར་བ་སྟོང་། འོད་ལས་གྲུབ་ཅིང་འོད་ལ་གནས།། འོད་ལས་རྒྱུ་བསྐྱེད་འགྱུར་
བ་མེད། འོད་མི་འགྱུར་བས་སངས་རྒྱས་ཞེས།། གསལ་འགྲིབ་མེད་པའི་དབྱིངས་
ཆེན་དུ། འཁོར་འདས་གཉིས་མེད་མཉམ་པའི་སྐུ༎ མཁའ་ལ་མཉམ་ཞིང་
ཀློང་དུ་གདལ།། ཞེས་སོ། །བྱང་དང་ནུབ་དང་ལྷོ་དང་དབུས་དེ་བཞིན་རིགས་
དང་། གཞན་ཡང་སེམས་དཔའ་བརྒྱད་དང་། སྒོ་བ་བཞི་རྣམས་ཀྱི་ལུང་ཡང་
343



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དེའི་འཕྲོས་ནས་འདུག་པས་རྒྱུད་དེ་ཉིད་ལ་ལྟོས་ཤིག །གསུམ་པ་ནི། སྐུ་གཟུགས་
དང་གསུང་རབས་དང་མཆོད་རྟེན་རྣམས་ནི། བདེ་བར་གཤེགས་པའི་སྐུ་
གསུང་ཐུགས་དྲན་པའི་རྒྱུ་རུ་ཆེ་ཞིང་དམིགས་པའི་རྟེན་དུ་རུང་བའི་ཆ་ནས་
རྟེན་དུ་བཙུགས་པའི་ལོངས་སྐུ་ཞེས་བརྗོད་དོ། །དྲུག་པ་བརྒྱུད་འཛིན་ནི།
རྫོགས་ཆེན་དོན་རྒྱུད་ལས། བརྒྱུད་པ་བསྐྱེད་རྫོགས་མྱོང་བ་ལྡན་པས་འཛིན།
ཞེས་སོ། །བདུན་པ་གང་ལ་སྣང་བ་ནི། ས་ཐོབ་ཀྱི་འཕགས་པ་རྣམས་ལ་སྣང་
བའོ། །བརྒྱད་པ་འགྲོ་དོན་ནི། དོན་རྒྱུད་ལས། སྣང་བས་ཁྱབ་ཚད་སེམས་
ཅན་འགྲོ་དོན་མཛད།། ཞི་དང་ཁྲོ་དང་འདྲེས་དང་མ་ངེས་པ།། གཙོ་འཁོར་ལ་
སོགས་དུ་མའི་སྣང་ཚུལ་ཅན།། ཞེས་སོ། །ཁྲོ་བོའི་དཀྱིལ་འཁོར་ནི་འོག་མིན་གྱི་
ཞིང་ཁམས་ལས་གཞན་དུ་གྱུར་པ་སྟེ། འདུལ་སྐལ་རྣམས་ལ་རང་གཤེད་གཉེན་
པོར་སྣང་བའོ། །
གསུམ་པ་སྤྲུལ་སྐུའི་དོན་རྒྱས་པར་བཤད་པ་ལ་བརྒྱད་དེ། ངོ་བོ། ངེས་
ཚིག མཐུན་དཔེ། རང་བཞིན། དབྱེ་བ། བརྒྱུད་འཛིན། གང་ལ་སྣང་བ།
འགྲོ་དོན་གྱི་ཚད་དོ། །དང་པོ་ངོ་བོ་ནི། གཞན་དོན་དུ་སྣ་ཚོགས་ངེས་མེད་དུ་
སྤྲུལ་པ་སྟེ། དོན་རྒྱུད་ལས། མ་ངེས་ལྔ་ལྡན་གང་ལ་གང་འདུལ་སྟོན།། སྐད་
ཅིག་གཅིག་ལ་སྤྲུལ་པ་བྱེ་བ་བརྒྱ། སེམས་ཅན་རེ་རེའི་དབང་པོ་ཚིམས་པར་
སྤྲུལ།། ཞེས་སོ། །ངོ་བོ་དེའི་བཞུགས་ཚུལ་ཆགས་ཞེན་ལས་གྲོལ་ནས། ཏིང་
ངེ་འཛིན་ཐུགས་མི་རྟོག་པའི་ངང་ལ་མཉམ་པར་གནས་པའོ། །གཉིས་པ་ངེས་
ཚིག་ནི། གང་ལ་གང་འདུལ་དུ་སྤྲུལ་པས་ན་སྤྲུལ་པ། དེ་ཉིད་མཐུན་པར་སྣང་
བའི་གཟུགས་མཚན་དཔེ་དང་ལྡན་པས་ན་སྐུའོ། །ཡང་ན་ཚེ་དབང་སྙན་བརྒྱུད་
ལས། སྣ་ཚོགས་པ་ཤར་ཀྱང་བོན་སྐུའི་ཆོ་འཕྲུལ་ཡིན་པས་ན་སྤྲུལ་པའི་སྐུ་ཞེས་
344



དབྱིངས་རིག་མཛོད། སྨད་ཆ།
བྱའོ། །ཞེས་སོ། །གསུམ་པ་མཐུན་དཔེ་ནི། དོན་བྱེད་ནུས་ལ་སྣ་ཚོགས་སུ་
སྣང་བ། སྒྱུ་མའི་རྩེད་མོའམ། ཡང་ན་འཇིག་རྟེན་ན་རྒྱུན་དུ་ཆེ་ཞིང་ངེས་མེད་
དུ་སྤྲུལ་པ་གཞའ་ཚོན་དང་མཚུངས་ཏེ། མདོ་ལས། ཅི་ཡང་སྤྲུལ་པའི་སྐུ་ནི་
གཞའ་ཚོན་བཞིན་དུ་བཀྲ།། ཞེས་སོ། །བཞི་པ་རང་བཞིན་ནི། སྐུ་འཁོར་དུས་
གནས་བཀའ་དང་ལྔ་མ་ངེས་པས་མ་ངེས་ལྔ་ལྡན་ཡིན་ཏེ། སྐུ་མ་ངེས་ཏེ་སྣ་
ཚོགས་སུ་སྤྲུལ། གནས་མ་ངེས་ཏེ་གར་ཡང་འབྱོན། འགྲོ་དོན་གྱི་ཚད་མ་ངེས་
ཏེ་སྐུ་ཚེའི་ཚད་ལ་ངེས་པ་མེད། བོན་མ་ངེས་ཏེ་ཐེག་པ་སྣ་ཚོགས་པ་གསུངས།
འཁོར་མ་ངེས་ཏེ་སྣ་ཚོགས་སུ་སྣང་བ་ཡིན་ནོ། །ལྔ་པ་དབྱེ་བ་ལ་ཐུན་མོང་པའི་
ལུགས་དང་། ཐུན་མོང་མ་ཡིན་པའི་ལུགས་གཉིས་ལས། དང་པོ་ལ་བཞི་སྟེ།
མཆོག་དང་། བཟོ་དང༌། སྐྱེ་བ་དང་། མ་ངེས་པའོ། །དང་པོ་ནི། ད་ལྟའི་མི་
མཇེད་པའི་སྟོང་གསུམ་འཇིག་རྟེན་འདུལ་བའི་བདག་ཅག་གི་སྟོན་པ་གཤེན་
རབ་ཉིད་དང༌། ཉིད་ལྟ་བུའི་ཕྱོགས་བཅུའི་སྟོང་གསུམ་འཇིག་རྟེན་འ
བའི་མཆོག་གི་སྤྲུལ་པའི་སྐུ་རྣམས་སོ། །གཉིས་པ་འདོད་ལུགས་མང་ཡང་།
མཆོག་ནི་སངས་རྒྱས་ཀྱི་བཀའ་དར་ཤོག་ལ་བྲིས་པ་གླེགས་བམ་ལ་སོགས་པ་
ཡིན་ཏེ། དེ་ཉིད་དང་པོ་སངས་རྒྱས་ཀྱི་གསུང་ལས་སྤྲུལ་ནས། བར་དུ་ཤེས་
རབ་རྒྱུད་ལྡན་གྱི་ཡིག་མཁན་རྣམས་ཀྱི་སོར་མོའི་འཕྲུལ་ལས་བྱུང་ཞིང་། བཟོའི་
མཆོག་ཏུ་གྱུར་པ་དང་། སངས་རྒྱས་ཉིད་ཀྱིས་སེམས་ཅན་རྣམས་ལ་བླང་དོར་
གྱི་གནས་སྟོན་པའི་ལོ་ཙཱ་བ་ཡིན་པས་ན་བཟོ་སྤྲུལ་སྐུ་ཞེས་བྱ་སྟེ། མདོ་གཟེར་
མིག་ལས། བཟོ་མཆོག་དགེ་བའི་ལོ་རྩྭ་བ།། ཞེས་པས་སོ། །དེ་བཞིན་དུ་སྐུ་
གཟུགས་རིས་སུ་བྲིས་པ། འབུར་དུ་དོད་པ། ལུགས་སུ་བླུགས་པ་རྣམས་དང་།
མཆོད་རྟེན་སོགས་བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་རྣམས་
་རྟེན་འདུལ་
3:45



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དང་། རང་བྱོན་དུ་སྣང་བ་རྣམས་དང་། གཞན་ཡང་ནོར་བུ་དང་དཔག་བསམ་
གྱི་ཤིང་ལས་དགོས་འདོད་འབྱུང་བ་དང་། ཟས་གོས་དང་ཆུ་ཀླུང་ལ་སོགས་
པས་འདོད་པ་ཚིམས་པར་བྱེད་པ་ལྟ་བུ་སེམས་མེད་བེམ་པོའི་རྣམ་པར་སྣང་
ནས་སེམས་ཅན་གྱི་དོན་མཛད་པ་ཅི་རིགས་པ་རྣམས་ཡིན་ནོ། །གསུམ་པ་ནི།
སྐྱེ་བ་གཅིག་དོར་ནས་ཡང་སྲིད་སྤྲུལ་པའི་སྐུ་རུ་བསྟན་པ་དག་ཡིན་ཏེ། དུས་
གསུམ་གྱི་སྟོན་པ་ལྟ་བུ་ལ་སྦྱར་ན་ལྷའི་ཁྱེའུ་དག་པ་གསལ་བ་ཤེས་པ་གསུམ་ལྟ་
བུའོ། །བཞི་པ་ནི། སངས་རྒྱས་དང་འཕགས་པ་རྣམས་ཀྱིས་སེམས་ཅན་གྱི་
དོན་དུ་དེ་མ་ཐག་ཏུ་སྤྲུལ་པར་མཛད་པ། དཔེར་ན་སྟོན་པས་མུ་སྟེགས་འདུལ་
བའི་ཆེད་དུ་མུ་སྟེགས་བྱེད་ཀྱི་སྟོན་པ་ཤ་རི་ར་ཙ་བྱ་བར་སྤྲུལ་པར་མཛད་པ་
དང་། སློབ་དཔོན་གཙུག་གཤེན་རྒྱལ་བས་མོ་བ་ཀུན་ཤེས་མཐོང་པོར་སྤྲུལ་
པར་མཛད་པ་ལྟ་བུ་རྣམས་དང་། གཞན་ཡང་ས་ལམ་ཀུན་བཏུས་ལས། རྔོན་
དང་སྨད་འཚང་ལ་སོགས་པར།། སྤྲུལ་པའི་ལུས་ཀྱིས་གདུལ་བྱ་རྣམས།། ཡལ་
བར་མི་དོར་འདུལ་བར་བྱེད།། ཅེས་པ་ལྟར་རྔོན་པ་དང་སྨད་འཚོང་མ་དང་
སྤྲེའུ་དང་ཁྱི་ལ་སོགས་པར་སྤྲུལ་ནས་གདུལ་བྱའི་དོན་མཛད་པ་དུ་མ་ཡོད་པ་
རྣམས་སོ། །གཉིས་པ་ཐུན་མོང་མ་ཡིན་པའི་ཐེག་པ་འདིར་ནི། ཇི་སྐད་དུ།
ཁུ་བྱུག་ལས། ཡེ་སངས་རྒྱས་པའི་གཤེན་རབ་དང་།། ཐུགས་རྗེ་སྤྲུལ་པའི་གཤེན་
རབ་དང་།། གང་ཟག་རྒྱུ་ཡི་གཤེན་རབ་གསུམ།། ཞེས་པ་ལས། དང་པོ་ནི།
ཐུགས་རྗེའི་སྟོན་པ་གཤེན་ལྷ་འོད་དཀར་ཏེ། བོན་སྐུའི་ཀློང་ནས་སྤྲུལ་པས་
སྤྲུལ་པ་ཞེས་བརྗོད་དོ། །གཉིས་པ་ནི། ཡེ་སངས་རྒྱས་པའི་གཤེན་རབ་ཀྱི་ཐུགས་
རྗེ་ཆེན་པོའི་བྱིན་རླབས་ལས་ཐུགས་རྗེ་དང་རྫུ་འཕྲུལ་ལྡན་པའི་སྤྲུལ་པ་བསྐལ་
བཟང་སངས་རྒྱས་སྟོང་ལ་སོགས་པ་སངས་རྒྱས་ཁྲི་དང་བདུན་སྟོང་རྣམས་
46



༣ ..
དབྱིངས་རིག་མཛོད། སྨད་ཆ།
སོ། །གསུམ་པ་ནི། ཟག་པ་དང་བཅས་པ་རྒྱུ་སེམས་ཅན་ལ་འབྲས་བུ་སངས་
རྒྱས་པའི་གཤེན་རབ་ཏུ་བསྒྲུབ་པ་རྣམས་སོ། །དྲུག་པ་བརྒྱུད་འཛིན་ནི། དོན་
རྒྱུད་ལས། སྤྲུལ་སྐུའི་བརྒྱུད་པ་ལུས་ངག་ཡིད་གསུམ་ཁྲིམས་ལྡན་འདུལ་བས་
འཛིན། ཞེས་སོ། །བདུན་པ་གང་ལ་སྣང་བ་ནི། སོ་སོའི་སྐྱེ་བོ་ལས་དག་པ་
རྣམས་ལ་སྣང་བའོ། །བརྒྱད་པ་འགྲོ་དོན་ནི། སྔ་མ་ལ། སྤྲུལ་པའི་སྐུ་ནི་འོད་
ཟེར་ཆར་རྒྱུན་ལྟར།། རིག་པའི་ཁྱབ་ཚད་སེམས་ཅན་དོན་ཀྱང་བྱེད། ཅེས་སོ། །དེ་
ལྟར་གཟུགས་སྐུ་གཉིས་པོ་དེ་བོན་སྐུའི་ཀློང་ལ་ངོ་བོ་གཅིག་གི་སྣང་ཚུལ་ཐ་
དད་པས་འགྲོ་དོན་མཛད་པ་སྟེ། དེ་ཉིད་ལས། ཐམས་ཅད་ནམ་མཁའི་ངང་
དུ་འདུ་བ་ལྟར།། བོན་དབྱིངས་ཀ་དག་ནམ་མཁའི་ཀློང་ནས་འཕྱོ།། ཞེས་སོ། །སྐུ་
གསུམ་པོ་དེའི་ངང་ལ་འཁོར་བ་གནས་ཤིང་འཁོར་བའི་མཚན་ཉིད་མ་འདྲེས་
པ་སོ་སོར་མཁྱེན་ཡང་། སྐུ་གསུམ་ལ་གནས་མཐོ་དམན་དང་བདེ་སྡུག་བདག་
གཞན་ལ་སོགས་པའི་རྣམ་རྟོག་རང་རྒྱུད་པ་མེད་དེ། མདོ་འགྲེལ་ལས། སྐུ་
གསུམ་ཡང་དག་འཁོར་བ་ངང་གིས་གནས།། ཡང་དག་ཉིད་ལ་ཚེ་དང་ཆུང་བ་
དང་། འཁོར་དང་གཙོ་བོའི་གདུལ་བྱ་འདུལ་བྱེད་རྣམས། མཉམ་ཉིད་དོན་རྟོགས་
དེ་ལ་དེ་མི་མངའ།། མི་མངའ་བ་ཉིད་བདེ་གཤེགས་ཚེབའི་མཆོག །ཅེས་སོ། །
གསུམ་པ་སྐུ་གསུང་ཐུགས་ཡོན་ཏན་ཕྲིན་ལས་ལྔའི་གནས་ཀྱིས་དོན་བསྡུ་བ་
ནི། མདོར་ན་སྐུ་མི་ཟད་པ་རྒྱན་གྱི་འཁོར་ལོ་བོན་སྐུ་སྤྲོས་པ་མཐའ་དག་ཉེ་
བར་ཞི་བ་དང་། གཟུགས་སྐུ་མཚན་དང་དཔེ་བྱད་དུ་གསལ་བ་དང་། གསུང་
མི་ཟད་པ་རྒྱན་གྱི་འཁོར་ལོ་ཚངས་དབྱངས་དྲུག་ཅུ་དང་བོན་གྱི་སྒྲ་དབྱངས་
བསམ་གྱིས་མི་ཁྱབ་པ་སྒྲོགས་པ་དང༌། ཐུགས་མི་ཟད་པ་རྒྱན་གྱི་འཁོར་ལོ་
མངོན་པར་ཤེས་པའི་རྩལ་དང་། ཚད་མེད་པའི་ཐུགས་རྗེ་དང༌
། ཏིང་ངེ་འཛིན་



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དང་བསམ་གྱིས་མི་ཁྱབ་པའི་ཡེ་ཤེས་ལ་མངའ་བརྙེས་པ་དང་། ཡོན་ཏན་མི་
ཟད་པ་རྒྱན་གྱི་འཁོར་ལོ་སྟོབས་བཅུ་དང་། མི་འཇིགས་པ་བཞི་དང་། ཚད་
མེད་པའི་ཐུགས་རྗེ་ཆེན་པོ་བཞི་ལ་སོགས་པ་སྤངས་རྟོགས་ཀྱི་ཡོན་ཏན་མཐའ་
ཡས་པ་མངའ་བ་དང་། ཕྲིན་ལས་མི་ཟད་པ་རྒྱན་གྱི་འཁོར་ལོ་ལས་བཞི་ལྷུན་
གྲུབ་ཀྱིས་ནམ་མཁའི་མཐའ་ཀླས་པའི་འགྲོ་བ་ཐམས་ཅད་ཀྱི་དོན་གཉིས་མཐར་
ཕྱིན་པར་མཛད་པ་ལ་མཁས་པ་སྟེ། དེ་དག་གསང་བ་བསེན་ཐུབ་ལས། མཚན་
དང་དཔེ་བྱད་ལོངས་སྤྱོད་རྫོགས་པའི་སྐུ།།
ཚངས་པའི་གསུང་དབྱངས་རང་
བཞིན་མེད་པར་སྒྲོགས།། ཚད་མེད་ཐུགས་རྗེས་འགྲོ་བ་ཀུན་ལ་དགོངས།།
ལེགས་པའི་ཡོན་ཏན་རྨད་བྱུང་ཀུན་ལ་སྙོམས།། ལྷུན་གྲུབ་ཕྲིན་ལས་འགྲོ་བའི་
དོན་ལ་མཁས།། ཞེས་པ་དང་། ལྟ་བ་ཁྱུང་ཆེན་ལས། སྐུ་གསུང་ཐུགས་དང་
ཡོན་ཏན་ཕྲིན་ལས་དང་།། ཚེ་བས་ཡོན་ཏན་ཁྱད་པར་མ་འདྲེས་པ། སྐུ་མདོག་
ཡིད་བཞིན་རིན་པོ་ཆེ་ལྟར་གསལ།། གཙོ་འཁོར་མི་ཟད་རྒྱན་གྱི་འཁོར་ལོ་ལྡན།།
ཞེས་སོ། །
སྤྱི་དོན་གཉིས་པ་བརྟེན་པ་ཡེ་ཤེས་ལ་བརྒྱད་ལས། ངོ་བོ་ནི། ཀུན་གསལ་
ལ་དོན་རྟོགས་པའོ། །ངེས་ཚིག་ནི། ཡེ་ཅི་བཞིན་མ་ཡི་དོན་གསལ་བར་ཤེས་པས་
ན་ཡེ་ཤེས་སོ། །དོན་ནི། དབྱིངས་ཀྱི་རང་མདངས་དངོས་མེད་སྣ་ཚོགས་སུ་
འཆར་བ་སྟེ། རྒྱུད་བུ་ཆུང་ལས། དབྱིངས་ཉིད་སྟོང་པ་རྒྱུ་མ་ཆད།། ཡེ་ཤེས་
གསལ་ལ་དངོས་མ་གྲུབ།། ཅེས་སོ། །ཡེ་ཤེས་དང་འོད་གཉིས་ཀྱི་ཁྱད་པ་ནི།
གསེར་དང་སེར་པོ་ལྟ་བུ་ལ། རང་གི་ཁྱད་པར་འཇལ་བྱེད་ཤེས་རབ། ཤེས་
རབ་ཀྱི་སྙིང་པོ་རིག་པ་སྟེ། རིག་པ་རྩལ་དབང་གི་ཏནྡྲ་ལས། སྙིང་པོ་གསུམ་
དུ་ཤེས་པར་བྱ།། སྟོང་པ་ཡེ་ཤེས་སྙིང་པོ་ཅན།། ཡེ་ཤེས་ཤེས་རབ་སྙིང་པོ་ཅན།།
348



དབྱིངས་རིག་མཛོད། སྨད་ཆ།
ཤེས་རབ་རིག་པའི་སྙིང་པོ་ཅན།། ཞེས་སོ། །དབྱེ་བ་ལ་གསུམ་སྟེ། བོན་སྐུ་
གཞི་གནས་ཀྱི་ཡེ་ཤེས་གསུམ། ལོངས་སྐུ་རང་གི་མཚན་ཉིད་འཛིན་པའི་ཡེ་
ཤེས་ལྔ། སྤྲུལ་སྐུ་ཀུན་ཁྱབ་ཀྱི་ཡེ་ཤེས་གཉིས་སོ། །དེ་ལས་གཞི་འཛིན་པའི་ཡེ་
ཤེས་ངོ་བོ་རང་བཞིན་ཐུགས་རྗེ་གསུམ་ལས་ཕྱིར་གསལ་དུ་སྐུ་དང་ཞིང་དང་
གཞལ་ཡས་ལ་སོགས་པར་སྣང་བས་གདུལ་བྱའི་རེ་བ་སྐོང་། མཚན་ཉིད་འཛིན་
པའི་ཡེ་ཤེས་ལྔ་སྐུ་ལྔའི་ངོ་བོར་གྱུར་ཅིང་། དེ་ལས་འཕྲོས་པ་ཉི་ཤུ་རྩ་ལྔ། དྲུག་
ཅུ་རྩ་གཅིག །བརྒྱད་ཁྲི་བཞི་སྟོང་ལ་སོགས་པ་སྐུ་དང་ཡེ་ཤེས་ཟུང་འབྲེལ་དུ་
དངོས་སུ་ཤར་ནས་འགྲོ་དོན་མཛད་པ་ནི། གཞི་ཡེ་སངས་རྒྱས་པའི་རྒྱུད་ལས།
བཙལ་མེད་ངང་ལས་འགག་མེད་ཡེ་ཤེས་འཕེལ།། ཡེ་ཤེས་ཅི་བཞིན་སྐུ་དང་
ཞིང་ཁམས་འཁོར།། གཅིག་བཅུ་བརྒྱ་སྟོང་ཁྲི་འབུམ་བསམ་མཐའ་ཡསགང་
ལ་གང་འདུལ་དེ་ལ་དེ་སྟོན་པས། བསམ་མཐའ་ཡས་ཀྱང་འཛད་དང་འགྲིབ་
པ་མེད། འདི་ཉིད་ཡེ་ཤེས་མ་ཡིན་གཞན་དག་ལས།། འབྱུང་བ་འདུག་གམ་ཀྱེ་
མ་གཟིགས་མཛོད་ཅིག །ཅེས་སོ། །སྤྲུལ་སྐུའི་ཡེ་ཤེས་གཉིས་ནི། ཤེས་བྱ་ཐམས་
ཅད་ལ་ཁྱབ་པར་འཇུག་སྟེ། སྣང་བས་བསྡུས་སོ་ཅོག་ཇི་སྙེད་པས་མཁྱེན་ལ།
སྟོང་པས་བསྡུས་སོ་ཅོག་ཇི་ལྟ་བས་མཁྱེན་པའོ། །ཡེ་ཤེས་ལྔའི་གནས་འགྱུར་
གྱི་རྒྱུ་ནི། དབྱེ་བཤད་ལས། ཀུན་གཞི་སྟོང་ཉིད། རྣམ་ཤེས་མེ་ལོང་། ཡིད་
ཤེས་སོར་རྟོགས། ཉོན་ཡིད་མཉམ་ཉིད། དབང་ཤེས་བྱ་གྲུབ་ཡེ་ཤེས་སུ་གནས་
གྱུར་པའོ། །ཞེས་སོ། །ཡུལ་ལ་འཇུག་ཚུལ་ནི། སྟོང་ཉིད་མཉམ་ཉིད་གཉིས་
དམིགས་ཡུལ་དོན་དམ་བདེན་པ་ལ་འཇུག་ཅིང་། བྱ་ནན་སོར་རྟོགས་གཉིས་
ཀུན་རྫོབ་ཀྱི་བདེན་པ་ལ་འཇུག་ལ། མེ་ལོང་ཡེ་ཤེས་བདེན་པ་གཉིས་ཀ་ལ་
དམིགས་ནས་འཇུག་པ་སྟེ། གལ་མདོ་ལས། སྟོང་ཉིད་མཉམ་ཉིད་དོན་དམ་
349



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཡེ་ཤེས་ལ། བྱ་ནན་སོར་རྟོགས་ཀུན་རྫོབ་ཡེ་ཤེས་ཏེ། མེ་ལོང་ཡེ་ཤེས་བདེན་པ་
གཉིས་སྡུད་བྱེད།། ཅེས་སོ། །སྐུ་གསུམ་གང་གིས་བསྡུས་པ་ནི། སྟོང་ཉིད་ཡེ་
ཤེས་བོན་སྐུ་དང་། བྱ་ནན་སྤྲུལ་སྐུ་དང་། ལྷག་མ་གསུམ་རྫོགས་སྐུར་འདུས་པའོ། །
འདི་དག་གོང་གི་ལེའུ་བཅུ་པའི་སེམས་དང་ཡེ་ཤེས་ཀྱི་ཁྱད་པ་དབྱེ་སྐབས་ཀྱི་
ཡེ་ཤེས་གནས་བྱེ་བྲག་ཏུ་བཤད་པར་རྒྱས་པར་བསྟན་ཟིན་པས་དེར་ལྟོས་ཤིག
སྤྱི་དོན་གསུམ་པ་མཛད་པའི་ཕྲིན་ལས་ལ་གཉིས་ཏེ། ས་ཐོབ་སེམས་དཔའི་
མཛད་ཕྲིན་དང་། སྤྲུལ་སྐུ་སྟོན་པའི་མཛད་པའི་ཕྲིན་ལས་སོ། །དང་པོ་ནི།
དོན་མཛད་ཀྱི་སངས་རྒྱས་རྣམས་ཀྱི་ཐུགས་རྗེ་ཡས་སྤྲུལ་པ་གཤེས་གཉེན་གྱི་
ཚུལ་གཟུང་ནས་བྱོན་པ་རྣམས་ཀྱིས་གདུལ་བྱའི་བློ་དང་མཐུན་པའི་བོན་བསྟན་
ནས་འགྲོ་བའི་ཁ་ལོ་གྱེན་དུ་བསྒྱུར་བར་མཛད་པ་དང་། གཞན་ཡང་སྨོན་ལམ་
དང་ལས་འབྲེལ་ཡོད་པ་ཙམ་གྱིས་སེམས་ཅན་ཐར་པར་བཀོད་ནས་ཞིང་ཁམས་
དེ་ལ་མི་འབྱོན་པར་གཞན་དག་གི་ཞིང་ན་གནས་པའི་འགྲོ་བ་གྲངས་མེད་ཐར་
པར་བཀོད་པ་སྟེ། ལྟ་བ་ཐོག་འབེབས་ལས། ས་བཅུ་སེམས་དཔའི་འགྲོ་དོན་
མཛད་ཚུལ་ནི། སྟོན་པའི་སྐུ་གསུང་ཐུགས་ཀྱི་འོད་ཟེར་ལས།། ཕྱོགས་བཅུའི་
ཞིང་ཁམས་སེམས་དཔའ་གྲངས་ལས་འདས།། གང་ཟག་ཚུལ་གཟུང་མར་བྱོན་
འགྲོ་བ་འདྲེན།། སྐྱེ་གནས་ཞིང་གཅིག་འགྲོ་དོན་རྫོགས་པ་ཡོད། གང་ནས་
ཞིང་དེར་གྲངས་མེད་ཐར་པར་བཀོད།། ཅེས་སོ། །ཞིང་ཁམས་གཅིག་གི་འགྲོ་
དོན་རྫོགས་པའི་རྟགས་ནི། སྤུར་སྔར་ལུས་ཚད་བས་ཆུང་བ་དང་། གདུང་
རུས་མེད་པ་དང་། ནམ་མཁའ་གཡའ་དག་པ་འབྱུང་ངོ༌། །ཞིང་དེར་འགྲོ་
དོན་ལ་དགོངས་པའི་རྟགས་ནི་སྐུ་གསུང་ཐུགས་ཀྱི་རྟེན་དང་འཇའ་ཚོན་ལ་
སོགས་པ་འབྱུང་བ་སྟེ། དེ་ཉིད་ལས་གྲོང་པའི་སྤུར་ལ་ལྷག་མེད་དྲོད་ཚད་འབྱུང་།།
350



དབྱིངས་རིག་མཛོད། སྨད་ཆ།
དེ་བཞིན་རིགས་མཆོག་ཞིང་གཅིག་མཐའ་རྫོགས་ཡང༌།། འདུལ་སྐལ་ཞིང་
ཁམས་གཞན་དག་ཡོངས་ལ་མཛད། ཅེས་སོ། །
གཉིས་པ་སྤྲུལ་སྐུ་ལ་གསུམ་ལས། མཛད་པ་ཡང་དག་གི་སྤྲུལ་སྐུ་ནི། འདུལ་
གཤེན་དྲུག་སྟེ། རིགས་དྲུག་རང་སྣང་རེ་ལ་སྟོན་པ་རེ་རེ་ཤར་ནས་འགྲོ་དོན་
མཛད་པའོ། །ཁྱད་པར་དུ་འཛམ་གླིང་མི་ལ་སྟོན་པ་གཤེན་རབ་མི་བོ་བྱོན་
ནས་སྐུ་གསུང་ཐུགས་ཀྱི་མཛད་པས་འགྲོ་དོན་མཛད་ཚུལ་ནི། དེ་ཉིད་ལས།
སྤྲུལ་སྐུ་སྟོན་པའི་འགྲོ་དོན་མཛད་ཚུལ་ནི།། བསོད་ནམས་ཆེ་ཞིང་གདུལ་བ་སླ་
བའི་དུས།། སྟོན་པ་སྐུ་ཡི་བཀོད་པ་མཛད་པ་ཡིན།། བསོད་ནམས་འབྲིང་ཞིང་
གདུལ་བ་དཀའ་བའི་དུས། སྟོན་པ་གསུང་གིས་འགྲོ་བ་འདྲེན་པ་ཡིན། བསོད་
ནམས་ཆུང་ཞིང་ཤིན་ཏུ་གདུལ་དཀའི་དུས།། སྟོན་པ་ཐུགས་ཀྱིས་འགྲོ་བ་འདྲེན་
པ་ཡིན། ཞེས་སོ། །སྟོན་པ་དེའི་གཞན་དོན་མཐར་ཕྱིན་མཛད་ཚུལ་ནི། ཐུགས་
ཉིད་བོན་སྐུ་ལས་མ་གཡོས་བཞིན་དུ་འགྲོ་དོན་འབད་མེད་ལྷུན་གྲུབ་ཏུ་མཛད་
པ་སྟེ། དེ་ཉིད་ལས། རང་རིག་མི་གཡོ་བོན་སྐུའི་ས་ཟིན་པ། གཅིག་ལས་མ་
འགག་འོད་ཟེར་གྲངས་ལས་འདས།། མ་སྤྲོས་ཞིང་ཁམས་མཐའ་ཡས་ཡང་
ཁྱབ་འཕྲོས།། ནམ་མཁའ་ཅི་བཞིན་སྤྲུལ་སྐུ་གང་བར་ཁྱབ། ཉི་མའི་ཟེར་དང་
ཆུ་ཟླ་ཅི་བཞིན་དུ། འདོད་མེད་ཤུགས་ལས་སྣ་ཚོགས་ཅིར་ཡང་སྤྲུལ། འབད་
པ་མ་ཡིན་མ་ལུས་ཐར་པར་བཀོད།། གཅིག་ཀྱང་མ་ཡིན་ཡོངས་སུ་མཉམ་པོ་
འདྲེན།། ཕྱོགས་གཅིག་མ་ཡིན་གང་ལ་གང་འདུལ་སྟོན།། རེ་འགའ་མ་ཡིན་
རྒྱུན་དུ་མཛད་པ་སྟེ།། གཞན་དོན་མཐར་ཕྱིན་དེ་བཞིན་འབྱུང་བའོ། །ཞེས་
སོ། །དུ་མ་མངོན་སྣང་གི་སྤྲུལ་སྐུ་ནི། འཛམ་གླིང་བྱེ་བ་ཕྲག་བརྒྱ་ན། སྤྲུལ་སྐུ་
བྱེ་བ་ཕྲག་བརྒྱར་ཤར་བ་ནི། གཞི་ཡེ་སངས་རྒྱས་པའི་རྩལ་ཤུགས་ལས་གདུལ་
35 ༔



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བྱའི་སྣང་ངོར་ཆ་ལུགས་རང་མཐུན་དུ་བྱོན་པ་སྟེ། བྱོན་པའི་དུས། འདུལ་
བའི་ཞིང་། མཛད་པའི་ཕྲིན་ལས་རྣམས་མཉམ་པའོ། །བསྐལ་པ་ཚེ་རབས་ཀྱི་
སྤྲུལ་སྐུ་ནི། སངས་རྒྱས་སྟོང་རྩ་གཉིས་ཏེ། གཞི་བོན་སྐུ་གཅིག་གི་རང་མདངས་
ལས་ཤར་ནས་སྟོང་གསུམ་འཇིག་རྟེན་གཅིག་འཁོར་བ་དོང་སྤྲུག་མཛད་པས་
སྤྲུལ་སྐུའི་མཛད་པ་མཐར་ཕྱིན་པ་ཞེས་བྱའོ། །དེ་ལྟར་འགྲོ་དོན་རྫོགས་ཚུལ་
བསྟན་པ་ནི། འཁོར་འདས་ཀྱི་བོན་རྣམས་ལ་བདེན་པ་མེད་པའི་རྟགས་བསྟན་
པའོ། །སྤྱིར་ཡང་གྲུབ་མཐའ་ཚོད་འཛིན་མེད་པ་ནི་འཇིག་རྟེན་པའི་ལས་དང་
མཚུངས་སོ། །དེས་ན་སེམས་ཅན་གྱི་ལས་དང་སངས་རྒྱས་ཀྱི་ཐུགས་རྗེ་གཉིས་
འཛམ་པའི་ཤུགས་ལས། རང་སྣང་སྟོང་གསུམ་གྱི་མཚན་མ་དག་པའི་མཐའ་
ཡོད་པའོ། སྤྱི་བཙན་མཁའ་མཉམ་ནི། མུ་མེད་འབྱམས་ཡས་ཚད་ལས་འདས་
པ་སྟེ། ནམ་ཡང་འཁོར་བ་སྟོང་པ་མི་འགྱུར་རོ། །སྟོང་གསུམ་རང་སྣང་གི་
མཚན་མ་སྟོང་པའི་ཚེ་ཡང་རང་བྱུང་གི་ཡེ་ཤེས་ལ་ཟད་ཆད་དང་སྐྱེ་འགག་
གང་སྟོང་གང་ཡང་མེད་དེ། དབྱིངས་རིག་གཉིས་མེད་བརྡལ་པ་ཆེན་པོར་
བཞུགས་པའོ། །དབྱིངས་རིག་རིན་པོ་ཆེའི་མཛོད་ལས་འབྲས་བུ་ལྷུན་གྲུབ་ཆེན་
པོའི་རྣམ་པར་བཞག་པ་སྟེ། ལེའུ་ཉི་ཤུ་རྩ་གཅིག་པས་རང་བཞིན་རྫོགས་པ་ཆེན་
པོའི་གཞི་ལམ་འབྲས་བུའི་དོན་རྒྱ་ཆེར་བསྟན་པ་རྫོགས་སོ།།
མ་ནོར་གཞུང་ལུཊ་དྲི་མེད་ཁང་བཟངས་བོན་དབྱིངས་ནམ་མཁའི་མཐའ་ཀླས་པར།།
སྐུ་གསུམ་སྟོན་པའི་བསྟན་པ་རིན་ཆེན་མ་ལུས་ཡོངས་བཀོད་དབྱིངས་རིག་མཛོད།།
ཐེག་མཆོག་རྒྱལ་པོ་ཡིད་བཞིན་ནོར་གྱི་དགའ་བའི་ཆར་ཆེན་འདི་ན་འབེབས།
བློ་ལྡན་གང་དག་རེ་བ་ཡོངས་སྐོང་ཤེས་རབ་སྣང་བ་རྒྱས་བྱེད་ཡིན།།
352



དབྱིངས་རིག་མཛོད། སྨད་ཆ།
བླ་མེད་ཐེག་པའི་རྒྱུད་སྡེ་བསམ་ཡས་ཀུན་ཁྱབ་ལྷ་ལམ་ཡངས་པའི་ངོགས།།
ངེས་གསང་རྫོགས་ཆེན་ནམ་མཁའི་ནོར་བུ་ཚིག་དོན་རྣམ་བཀྲའི་འོད་སྟོང་ཅན།།
བློགྲོས་རབ་ཡངས་རྟ་བདུན་གྱིས་དྲངས་འགྲོ་ཁམས་མུན་པ་སེལ་བ་དང༌།།
མཉམ་དུ་བསྟན་པའི་པད་ཚལ་རྒྱས་པར་བྱས་འདི་ལྷག་བསམ་དཀར་བའི་དྲིན།།
སྟོང་ཕྲག་རྒྱུད་སྡེའི་དགོངས་དོན་རབ་རྫོཊ་རྒྱལ་བའི་ཐུཊ་དམ་ཟབ་མོའི་མཐིལ།།
གསང་ལས་ཆེས་གསང་ཐེག་དགུའི་རྩེ་མོ་འོད་གསལ་རྫོགས་པ་ཆེན་པོའི་མཛོད།།
སྐལ་བཟང་སྐྱེ་བོ་ཐར་འདོད་རིང་མིན་ཚེ་གཅིག་བྱང་ཆུབ་མངོན་བྱེད་པ།།
ནམ་མཁའི་མཛོད་དུ་རིན་ཆེན་གཏེར་གྱིས་བཀང་བྱས་གདམས་པ་ཟུར་མི་བསྟན།།
རྫོགས་ཆེན་རྒྱུད་ཀྱི་གླང་པོ་གཟིམས་པས་སྲིད་པའི་སྣང་ཤས་དཔུངས་ཆེ་བས།།
ཐེག་བརྒྱད་འཕར་འགྲོ་ཐེག་སྟོབས་ཞན་པས་སངས་རྒྱས་མདུན་སར་དེས་མ་དྲངས།
ཚུལ་དེར་བསམས་ནས་བཀའ་གནད་དོན་བསྡུས་གཡས་འཁྱིལགསུང་གི་དབྱངས་སྒྲོཊ་པས།
རྩེ་རྒྱལ་ཐེག་པའི་གཉིས་འཐུང་འགྲོར་བྱས་སྐལ་ལྡན་རྣ་བའི་བཅུད་དུ་ལྷུངས།།
རང་གཤིས་མཁའ་ཡི་མེ་ལོང་ངོས་སུ་ཉམས་ལེན་རི་བོང་འཛིན་པའི་གཟུཊ།།
འགོག་མེད་རྣམ་ཀུན་འཆར་བས་ཉམས་མྱོང་བསིལ་ཟེར་འབུམ་དུ་འཛག་པ་ཅན།།
ལྷག་བསམ་བཟང་པོའི་འཕྲུལ་འདེག་རླུང་གིས་ཉེར་དྲངས་འདི་ན་མངོན་གསལ་བ།
སྐལ་བཟང་ཀུ་མུད་ཚལ་རྣམས་བློ་གྲོས་འདབ་བརྒྱ་བཞད་ཕྱིར་ངས་འདི་བྱས།།
འབུམ་ཕྲག་རྒྱུད་སྡེའི་འཛིན་མའི་ལྟོར་འཁྲུངས་ཟབ་དོན་དམ་པའི་འཁྲི་ཤིང་ནི།
སྣང་བཞིའི་ཡལ་ག་ཀུན་ནས་རྣམ་བཀྲ་འོད་གསལ་སྣང་བས་སྤྲས་པ་ཅན།།
35.3



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བསླབ་གསུམ་བསྟན་པའི་ས་འཛིན་རྩེ་མོར་འཐོན་བྱེད་གང་དེ་སུ་ཡིན་སྙམ།།
དྲི་མེད་སྙིང་པོས་རང་གཞན་འབྲས་བུ་མངོན་དུ་བྱེད་ཕྱིར་བརྩོན་པས་བསྒྲུབས།།
བཅུ་ཕྲག་རིག་གནས་གཞུང་ལུགས་ཀུན་གཟིགས་པཎ་གྲུབ་རིམ་བྱོན་པ།།
རྒྱུན་སྐར་ཕྲེང་ལྟར་བརྗོད་འདས་ཟག་མེད་སྐུ་བརྙེས་གང་དག་གི །
ཞལ་གསུང་སྡེ་སྣོད་རིན་ཆེན་གླིང་ལྟར་ལེགས་བཤད་མངས་བཞུགས་ཀྱང་།།
སྲིད་འཁོར་འོད་གསལ་དབྱིངས་སུ་གྲོལ་བྱེད་འདི་འདྲ་ཡོད་མ་ཡིན།།
སླད་ཆད་མདོ་རྒྱུད་བསམ་ཡས་
ཡས་སྤྲིན་ལས་གྲུ་ཆར་ཅི་བཞིན་དུ།།
ཟད་འོས་ཡོད་མིན་སེམས་ཅན་རིག་པའི་མྱུ་གུ་མ་སྨིན་པར།།
ལུང་རིགས་བསྡེབས་ལེགས་རི་དྭགས་ཐེག་དམན་ནགས་ཀླུང་རྒྱུ་ཡང་ནི།།
ཟླ་བྲལ་གདོང་ལྔའི་གཅན་ལྟར་ཐེག་པའི་རྒྱལ་པོ་འདི་བཞིན་མིན།།
རིང་ནས་བྱིན་བརླབས་བརྒྱུད་པ་ཉམས་མེད་གཞུང་།།
གྲུབ་བརྙེས་བླ་མ་རིམ་བྱོན་སྙན་བརྒྱུད་བོན།།
མ་ནོར་ལག་ལེན་འཁྲུལ་མེད་བཀོད་བྱས་པས།།
མཁའ་འགྲོ་དམ་ཅན་ཚོགས་རྣམས་ལོས་ཀྱང་རྒྱས།།
འདི་ལ་དཀར་ཕྱོགས་བསྲུང་བའི་ལྷ་ཀླུ་དང་།
མ་བདུད་ལྕམ་དྲལ་རྣམས་ཀྱང་ཐུགས་དགྱེས་ནས།།
ལྷག་ལྷག་བཞད་པའི་ཚེམ་དཀར་རབ་སྟོན་ཞིང་།
354



དབྱིངས་རིག་མཛོད། སྨད་ཆ།
དགའ་བའི་མེ་ཏོག་འཐོར་བ་བདག་གིས་ཤེས།།
ཟབ་ལས་ཆེས་ཟབ་དབྱིངས་རིག་དམ་པའི་མཛོད།།
འབུམ་ཕྲག་དྲུག་ཅུའི་དགོངས་དོན་སྙིང་པོ་བཅུད།།
ཟབ་གསང་བསྟན་པའི་སྲོག་ཤིང་འདི་ཡོད་པས།།
ཕྱི་རབས་གཤེན་པོ་གུ་ཡངས་བློ་བདེ་ཆོག།
ཁོ་བོ་རྣམ་དཔྱོད་ཤེས་རབ་མི་ལྡན་ཡང་།།
བྱིན་བརྒྱུད་གཞུང་ལ་མྱོང་བ་མི་དམན་པས།།
འགྲོ་བའི་བླ་མ་གཅིག་ཏུ་སྲིད་པ་ན།།
དབྱིངས་རིག་རིན་ཆེན་མཛོད་ཀྱི་མཆོད་སྡོང་བཞེངས།།
དིང་སང་དུས་ན་འདི་ཡི་བསྟན་པ་ཉམས།།
ཡིད་དཔྱོད་བོན་གྱི་གཟེབ་ཏུ་འཆིངས་ཆེས་པས།།
རྩོལ་མེད་རང་གྲོལ་ལྟ་བ་བསྟན་པ་མེད།།
འདི་དོན་བསམས་ནས་བརྩོན་པས་འདི་ཉིད་བསྒྲུབས།།
སྨྲ་སེང་མཁས་རྣམས་དགོངས་པ་བོན་དབྱིངས་རྫོགས།།
རྟོག་གེ་རྣམས་ནི་འོག་མའི་གནས་ལ་ཞེན།།
ཟབ་གསང་རྒྱུད་སྡེ་དཔེ་ཧྲུལ་གསེབ་ཏུ་ལུས།།
རྫོགས་ཆེན་ཐེག་པའི་གྲུབ་མཐའ་ཤེས་པ་ཉུང་།།
355



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
ཐེག་ཆེན་ཉི་མ་ནུབ་རིའི་ཕག་ལ་ལྷུངས།།
ཉམས་ལེན་པ་རྣམས་ཡིད་དཔྱོད་ལྟ་བས་འཆིངས།།
རྨོངས་པ་དག་གིས་ནང་ཆ་མི་ལ་བསྟན།།
དིང་དུས་ངང་ཚུལ་བསམ་ན་སྐྱོ་བ་འཕེལ།
ཀྱེ་ལགས་སྲིད་པའི་ཕུན་ཚོཊ་རྟག་ཏུ་མི་བདེ་སྡུག་བསྔལ་བསྐྱེད་པའི་གནས།།
མི་འདོད་གནོད་པའི་ཚོཊ་རབ་འཕེལ་ཞིང་ཕྱི་མའི་བདེ་འབྲས་ཀུན་བཅོམ་སྟེ།།
ལན་གཅིག་མ་ཡིན་ཡང་ཡང་སྲིད་པའི་འཇིག་རྟེན་འོག་མར་བརྒྱུད་བྱེད་པ།།
འདི་བཞིན་ཤེས་ནས་བྱང་ཆུབ་དོན་གཉེར་མི་ཡི་ནང་ན་ཁྱུ་མཆོག་གོ།
གང་ན་ཚོར་བ་སིམ་པའི་བྲག་རིའི་ཁང་བཟངས་མ་གཟོས་བཀོད་ལེགས་ཤིང་།།
ནགས་ཚལ་མེ་ཏོག་སྨན་ལྗོངས་ཀུན་ནས་བརྒྱན་པས་མཛེས་གྱུར་གནས་དེ་རུ།།
སྡིག་པའི་གྲོགས་པོ་རིང་དུ་བསྲིངས་ནས་འཕགས་པའི་ལམ་གྱི་རྗེས་འགྲོ་བ།།
རྫོགས་པ་ཆེན་པོའི་རྣལ་འབྱོར་གང་དེར་འགྲོ་བ་ཀུན་གྱིས་ཕྱག་བྱར་འོས།།
ཚུལ་འདི་བླ་ཆེན་མི་ཡི་ཟོལ་སྟོན་པ།།
གསང་བདག་དབྲ་སྤྲུལ་བསྟན་འཛིན་དབང་རྒྱལ་གྱི།
བཀའ་ཡི་བསྡུ་བ་རིང་པོར་མ་ལེན་པར།།
རྫ་ཕྲུགས་དྲི་མེད་སྙིང་པོའི་ལག་རིས་ལགས།།
རྒྱུད་ཀྱི་གནས་ཀྱང་བརླིང་ཞིང་རྟོགས་དཀའ་བས།།
356



དབྱིངས་རིག་མཛོད། སྨད་ཆ།
ཚུར་རོལ་མཐོང་པའི་སྤྱོད་ཡུལ་མ་གྱུར་པས།།
འདི་ལ་འགལ་དང་མ་རྟོགས་ཉེས་པའི་ཆ།།
མཆིས་གང་རྩ་གསུམ་དཀྱིལ་འཁོར་དབྱིངས་སུ་མཐོལ།།
དེ་ཡི་དགེ་བའི་བསོད་ནམས་གང་།།
ཡར་ངོའི་ཟླ་ལྟར་རབ་འཕེལ་ནས།།
འགྲོ་བློའི་མུན་སྨག་སེལ་གྱུར་ཏེ།།
ཀུན་མཁྱེན་ཡེ་ཤེས་མཆོག་ཐོབ་ཤོག།
ཟབ་མོ་འདི་ཡང་ལུས་ཅན་རྣམས།།
ཇི་སྲིད་གནས་པ་དེ་སྲིད་དུ།།
སྲིད་ན་དེ་བཞིན་གནས་གྱུར་ཏེ།
དཔག་མེད་འགྲོ་བའི་དོན་ནུས་ཤོག།
དབང་ལུང་ཁྲིད་གསུམ་མ་ཐོབ་ཅིང་
རང་གི་ཉམས་སུ་མི་ལེན་པར།།
འདི་ཉིད་གཞན་ལ་བཤད་སུ་ཞིག།
མ་བདུད་བཙན་གྱིས་སྲོག་རྩ་ཆོད།།
འདི་ཡི་བདག་པོ་བྱ་ར་མ་གསུམ་དང་།
མ་བདུད་བྲག་བཙན་ཧུར་པས་ཐུབ་པར་སྲུངས།།
357



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
བསྲེ་བསླད་བསྡུ་དང་བཅོས་བསྒྱུར་བྱུང་སྲིད་ན།།
དེ་ཡི་སྙིང་ཕྱུངས་མདངས་ཕྱོགས་དབུགས་ཐག་ཆོད།།
འབྲས་བུའི་འབྲས་བུ་མཐར་ཐུག་ཐེག་རྩེ་བོན།།
རང་བཞིན་རྫོགས་པ་ཆེན་པོའི་ལམ་རིམ་གཅིག།།
རྣལ་འབྱོར་འཇིགས་མེད་དབང་པོས་བསྟན་ནས་སོང་།།
ཚུལ་ཁྲིམས་བསྟན་པ་འབྲུག་གྲགས་དེ་སྐད་ལོ།།
རང་གཞན་གྲུབ་པའི་མཐར་བརྒལ་ལྷུན་པོ་ལ་གནས་ལོག་སྨྲའི་ཀླུ་མཐར་བྱེད།།
ལུང་རིགས་འདབ་གཤོག་རབ་རྒྱས་བྲུ་ཞུ་སྤ་རྨེའི་མཁའ་ལྡིང་རིམ་བྱོན་དང་།།
བདག་བློའི་པདྨོ་འབྱེད་བྱེད་གཤེན་བསྟན་སྨན་རིའི་ཤེས་རབ་འོད་བརྒྱ་པ།།
ཀུན་མཁྱེན་ངག་དབང་དཔའ་ཐོབ་འོད་ཟེར་སྟོང་ལྡན་དེ་ལ་ཕྱག་འཚལ་ལོ།།
དབྱིངས་རིག་རིན་པོ་ཆེའི་མཛོད་ཅེས་བྱ་བ། རྩེ་མོའི་བརྒྱུད་སྡེ་ཆེན་པོ་བཞི་བཅུ་རྩ་
གཉིས་དང་། གཞན་ཡང་རྫོགས་ཆེན་གྱི་རྒྱུད་མང་པོ་ལས་བཏུས་པ་འདི་ཡང་། སྔར་སོར་ཤིང་
མོ་སྦྲུལ་ལོར་ཉག་ཡུལ་གྱི་སྒྲུབ་ཕུག་ཟངས་མཛོད་མ་རུ་ཡོད་དུས་རྒྱུད་འདི་དག་དང་མཇལ་ཚེ་མི་
ཕྱེད་པའི་དད་པ་ཐོབ་པ་ལ། ཕྱི་རབས་པ་དག་གི་ཉམས་སུ་ལེན་བདེའི་གདམས་ངག་
དྲིལ་ཞིག་འདྲི་ན་སྙམ་ཡང་སྔོན་ཆད་བླ་མ་རྣམས་ཀྱིས་ཀྱང་བརྟགས་པ་ལྔའི་སྣོད་དང་ལྡན་པ་
ལ་གཅིག་བརྒྱུད་མཛད་པ་མ་གཏོགས་བཀའ་རྒྱ་དམ་པོར་ཡོད་པས། རྒྱ་བཀྲལ་མ་ནུས་པའི་ནུབ་
གཅིག་ལ་རྒྱུད་ཀྱི་ཡི་གེ་པོ་ཏི་རྣམས་སྔས་སུ་བཞག་ནས་གསོལ་བ་བཏབས་ཏེ། བརྟག་དཔྱོད་
བྱས་པས། ནམ་སྟོད་ཚུན་ཆད་ལ་རྟགས་གང་ཡང་མ་བྱུང་པའི་ཐོ་རེངས་ཙམ་ན་ཅུང་ཟད་
འཐིབས་པའི་མནལ་ལམ་དུ། བདག་གི་མདུན་དུ་གཏེར་སྟོན་གསང་སྔགས་གླིང་པ་བཞུགས་
358



དབྱིངས་རིག་མཛོད། སྨད་ཆ།
ནས་སྣང་། དེའི་ཚེ་བདག་གི་སྙིང་ཀ་ནས་རྒྱུ་གསེར་ཞུན་ལས་གྲུབ་པའི་སངས་རྒྱས་ཀྱི་སྐུ་ཁྱུད་
གང་པ་ཙམ་རང་བརྡོལ་གྱི་ཚུལ་དུ་བྱུང་བ། ཕྱག་གཡས་པས་གསང་གླིང་ལ་ངོམ་པའི་ཚུལ་གྱིས་
སྐུ་དེ་ལས་འོད་ཟེར་ཉི་མའི་ཟེར་ལྟར་ཤར་ནས་སྣང་ལ། གསང་གླིང་གིས་ཀྱང་དེ་འདྲ་བ་ཞིག་
ཕྱག་གིས་བསྣམས་ནས་བདག་ལ་ཚུར་བསྟན་སྣང་བྱུང་། ཡང་དེའི་རྗེས་ནས་བདག་གི་སྙིང་
ཀ་ནས་གཤང་ཆུང་ཞིག་རང་བརྡོལ་གྱི་ཚུལ་དུ་བྱུང་བ་ཕྱག་གིས་བཀྲོལ་བས་སྒྲ་ཆེན་པོ་མི་འདུག་
ཀྱང་རྒྱུན་རིང་བ་སྣང་ལ། དེ་འཕྲལ་རང་གི་སྙིང་ཀ་ནས་བུག་པ་མགོ་ཤང་ཙམ་ཧར་གྱིས་བརྡོལ་
སོང་བའི་འཇིགས་བསྔངས་ཀྱིས་གཉིད་ལས་སད་བྱུང་བ་ལ། དེ་རྗེས་གསང་གླིང་ལ་དེ་བཞིན་
ཞུས་པས་ཤིན་ཏུ་རྟེན་འབྲེལ་བཟང་བས། རྒྱུད་ཀྱི་དགོངས་དོན་མདོར་བསྡུས་པ་ཞིག་ཅིས་ཀྱང་
མཛད་དགོས་ཀྱི་བཀའ་གནང་བས། རང་གིས་ཀྱང་རྟེན་འབྲེལ་ལེགས་ཤིང་བླ་མའི་གནང་པ་
ཐོབ་པས་ད་འདྲི་དགོས་སྙམ་ནས་ཡོད་སྐབས་ན། ཕྱིས་མེ་མོ་ལུག་ལོ་ལ་བཀའ་དྲིན་སུམ་ལྡན་
གྱི་བླ་མ་གསང་བདག་དྲན་པ་བདུད་འདུལ་གྱི་རྣམ་པར་འཕྲུལ་པ་དབྲ་སྤྲུལ་བསྟན་འཛིན་དབང་
རྒྱལ་དེ་ཉིད་ཀྱི་ཡེ་ཤེས་སྒྱུ་མའི་སྐུར་མངོན་པར་བཞེངས་པའི་མཁས་གྲུབ་ཆེན་པོ་དབྲ་སྤྲུལ་
བསྐལ་བཟང་བསྟན་པའི་ཉི་མ་དཔོན་སློབ་ཟུང་ནས་ལྷ་རྫས་དྲི་མེད་ཀྱིས་མཚོན་ཏེ། རྫོགས་
ཆེན་གྲུབ་མཐའ་ཚུལ་བཞིན་དུ་བསྟན་པའི་གདམས་ངག་གཅིག་དྲིལ་ཞིག་འདྲི་དགོས་ཞེས་གསུང་
གིས་དབུགས་དབྱུང་གནང་བ་དང་། དེ་འཕྲལ་ཀུན་གྲོལ་རིན་པོ་ཆེའི་སྲས་པདྨ་རྒྱལ་པོའི་སྐུ་ཕྲེང་
བཞི་པ་གཉིས་སྣང་གི་མཆོག་སྤྲུལ་གཅིག་པ་བསྟན་འཛིན་ཉི་མ་བཟང་པོ་ནས་ཀྱང་དེ་བཞིན་དུ་
བསྐུལ་བ་མཛད་པ་དང་། མ་ཟད་དགེ་སྤྲུལ་ཡིད་བཞིན་ལེགས་གྲུབ་དང་། ཉག་བྱ་བཏང་
མཆོག་སྤྲུལ་ཉི་མའི་མཚན་ཅན་སོགས་སྐལ་ལྡན་མང་པོས་ཡང་ཡང་བསྐུལ་བ་ལ་བརྟེན་ནས།
རང་གཞན་གྱི་གྲུབ་པའི་མཐའ་ལ་ཅུང་ཟད་མཇལ་བའི་ཤར་རྫའི་བྱ་བྲལ་བཀྲ་ཤིས་རྒྱལ་མཚན་
དེ་ཉིད་ཀྱི་མིང་གཞན་དུ། ཕྱི་ལྟར་དྲི་མེད་སྙིང་པོ། ནང་ལྟར་འཇིགས་མེད་དབང་པོ། གསང་
བ་ལྟར་རིག་པ་རང་ཤར་ཞེས་ཕྱི་ནང་གསང་བའི་མིང་གི་ཅོད་པན་འཆང་བ་པོ་གང་དེས། རྩ་
359



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
གསུམ་མཁའ་འགྲོའི་འདུ་གནས་ཆེན་པོ་གཡུང་དྲུང་ལྷུན་པོ་རིའི་དྲང་སྲོང་དགྱེས་པའི་དགའ་ཚལ་
དབེན་པའི་ཡོན་ཏན་དུ་མའི་ཡོངས་སུ་བརྒྱན་པའི་གནས་སུ་གཏན་ལ་ཕབ་པ་ལ། ས་མོ་བྱ་ཡི་
ལོ་ཟད་པ་གཉིས་ཆར་མཐར་ཕྱིན་པས། ཕྱིན་ཆད་གདམས་ངག་འདི་ལ་བརྟེན་པའི་བློ་ཟད་
བོན་ཟད་ཀྱི་རྣལ་འབྱོར་པ་ནམ་མཁའི་སྐར་མའམ། ས་གཞིའི་དྲེག་པ་ཙམ་དུ་འབྱུང་བའི་རྟེན་
འབྲེལ་ཀྱང་ཤུགས་ལས་འགྲིགས་པ་ལ། ཐོག་མའི་ཡི་གེ་པ་ནི་དམ་པ་དེའི་རྗེས་སུ་བཟུང་བའི་
ཐེག་པ་ཆེན་པོ་ལ་མོས་པ་ལམ་དུ་བྱེད་པའི་དགེ་སྦྱོང་པ་ཤེས་རབ་མཆོག་ལྡན་བདག་གིས་དག་
སྣང་དང་མོས་གུས་ཐུན་མིན་དང་བཅས་པས་སོར་མོའི་གར་བསྒྱུར་བས། རྫོགས་པ་ཆེན་པོའི་
བསྟན་པའི་ཉི་མ་འོད་པོ་ཆེས་ས་སྟེང་ཀུན་ཏུཁྱབ་ནས་སེམས་ཅན་ཐམས་ཅད་ཀུན་ཏུ་བཟང་པོའི་
གཏན་སྲིད་ཟིན་པའི་རྒྱུར་འགྱུར་བར་གྱུར་ཅིག །
༧ ཨོཾ་སྭ་སྟི། གདོད་ནས་རབ་ཞི་ཡོན་ཏན་རྫོཊ་པའི་ཀློང་། སྲིད་ཞིའི་དཔལ་
གྱུར་ཐོག་མའི་མགོན་པོ་དང་།། བདེ་གཤེགས་དགོངས་བརྒྱུད་རིག་འཛིན་
ལོ་པཎ་གཤེན། རྒྱལ་བ་ཡབ་སྲས་ཡུམ་བཅས་ལ་ཕྱག་འཚལ། ༧ ཐེག་པའི་ཡང་
རྩེ་བཀའ་གསང་སྙིང་པོའི་དོན།། སེམས་ཀློང་མན་ངག་ངེས་དོན་ཡང་ཟབ་
མཆོག །གསང་ཆེན་རྒྱུད་སྡེ་རབ་འབྱམས་བོན་གྱི་སྙིང་།། བླ་མེད་རྫོགས་ཆེན་
སྡེ་གསུམ་སྙིང་དབུས་རོལ། ༧ འབུམ་ཕྲག་རྒྱུད་སྡེའི་དགོངས་དོན་མཐར་ཐུག་
པ། བཞི་བཅུ་རྩ་གཉིས་རྒྱུད་སྡེ་རྒྱ་མཚོའི་བཅུད།། སྙིང་པོའི་དོན་བསྡུས་དབྱིངས་
རིག་རིན་ཆེན་མཛོད།། རྒྱལ་བའི་དགོངས་པ་མངོན་སུམ་སྟོན་འདི་རྨད།།
༧ འཆི་མེད་ཡབ་སྲས་ཕྲིན་ལས་ལྷུན་པོའི་སྤོར།། བསྟན་གཉིས་མཁས་གྲུབ་
རྒྱ་མཚོའི་ཉེ་དབང་དབུས།། ལུང་རིགས་རྩེ་བརྒྱ་འཆང་བའི་མིག་སྟོང་ཅན།།
འཇིགས་མེད་དབང་པོའི་དཔལ་དེ་གཙུག་ན་རྒྱལ།། ༧ རབ་ཟབ་གསུང་གི་
ཆ་ཤས་རེ་རེས་ཀྱང་།། སྲིད་པའི་གཟུང་འཛིན་ཐ་རམ་ཆེས་བཙན་པ། ཐོགས་
ཚ་
360



དབྱིངས་རིག་མཛོད། སྨད་ཆ།
མེད་འབྱེད་པའི་ལྡེ་མིག་འདི་འཆང་ན། གསང་ཆེན་བསྟན་པའི་སྒོ་བརྒྱ་འབྱེད་
ལ་དབང་། ༧ འཇིག་རྟེན་འདི་ན་རྒྱལ་བའི་མཛད་པ་དང་། ཆེས་མཚུངས་
རིག་པ་རང་ཤར་གསུང་རབ་མཛོད།། རྗོད་བྱེད་རྒྱ་ཆེ་བརྗོད་བྱ་དོན་ཟབ་པ།།
བསྟེན་རྣམས་ཀུན་ཏུ་བཟང་པོ་དངོས་མཇལ་ཡིན།། ༧ གཞུང་ལུགས་སྟོང་
གི་དགོངས་པ་ལེགས་བསྡུས་པ།། འདི་མཇལ་གཞི་ལམ་འབྲས་བུའི་ཡིན་ལུགས་
ཤེས།། གཞུང་བཟང་འདི་འདྲ་མཁས་མངས་ཐུགས་བསྡུར་ཀྱང་། འབྱོན་པ་དཀའ་
ཕྱིར་བསྐལ་བཟང་བསྟན་པའི་སྲོག
བསྟན་པའི་སྲོག ༧ །ཁྱད་པར་གཉུག་མ་འོད་གསལ་ཟང་
ཀའི་ཀློང་།། བོན་སྐུའི་དགོངས་པའི་དབྱིངས་འཁྱིལ་ཟབ་དོན་བཅུད།། མངོན་
ཕྱུང་བསྟན་བཅོས་འདི་འཆང་སྐྱེས་བུ་གང་།། སྲིད་པ་མཐའ་མའི་བྱང་ཆུབ་
སེམས་དཔའ་གྲགས།། ༧
༧ འབུམ་ཕྲག་དྲུག་ཅུའི་ཚིག་དོན་སྙིང་པོའི་བཅུད།།
ཞང་བོད་མཁས་མངས་རྒྱ་མཚོའི་དགོངས་པའི་མཐིལ།། མ་ལུས་ཡོངས་རྫོགས་
ཅིག་ཅར་བསྟན་མཁས་ཆེའི།། སྐུ་དྲིན་གཞལ་དཀའི་ཐལ་མོ་སྙིང་ཀར་ཟླུམ།།
༧ སྙིང་པོའི་དེ་ཉིད་ཟབ་གསལ་ཚིག་གིས་དྲིལ།། གཞུངབཟང་འདི་འདྲ་སྔོན་
ཆད་མ་བྱུང་བར།། བསམ་གྱིན་མཛོད་འདི་སྟོན་པ་གཉིས་པ་རུ།། ངེས་རྙེད་
དད་བརྒྱའི་བ་སྤུ་ལྷག་པར་ལྡང་། ༧ དེ་ཕྱིར་ཕྱི་རབས་གཤེན་རྣམས་དགའ་
སྟོན་དུ།། གྲུབ་དབང་དམ་པའི་གསུང་གསང་བདུད་རྩི་ལ།། བཏུང་བའི་གཅུང་པོ་
ཚུལ་ཁྲིམས་བསྟན་འཛིན་གྱིས། བོན་སྦྱིན་མི་ཟད་འདོད་འཇོའི་སྤར་དུ་བསྒྲུབས།།
༧ དེར་བྱུང་རྣམ་དཀར་དགེ་ཚོགས་འོད་སྟོང་ཅན།། སྙིང་པོའི་བསྟན་པའི་པད་
ཚལ་རབ་རྒྱས་ནས།། འགྲོ་བའི་ཁམས་ལ་སྣང་བའི་དཔལ་སྟེར་ཞིང་། གཞོན་ནུ་
བུམ་པའི་སྐུ་རུ་གྲུབ་གྱུར་ཅིག ། ཅེས་ཕྱི་མོའི་ཡི་གེ་མཁན་དང་ཆབ་གཅིག་ཏུ་མདོ་གམ་ཤར་རྫའི་
ཞིང་དུ་སྤར་དུ་བསྒྲུབས་པ་པོ་ཚུལ་ཁྲིམས་བསྟན་འཛིན་དབང་པོས་བགྱིས་པ་དགེའོ། །སརྦ་དཱ་ཀ་ལྱཱ་ཎཾ་བྷནུ།
36



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
དབྱིངས་རིག་རིན་པོ་ཆེའི་མཛོད་ཀྱི་
དོགས་སེལ་མུན་གསལ་སྒྲོན་མ་བཞུགས་སོ།།
སྨྲ་བའི་སེང་གེ་མི་ཡི་ཟོལ་ཞུགས་པ།།
ཀུན་མཁྱེན་མཉམ་མེད་བླ་མར་རབ་བསྔགས་ནས།།
གྲྭ་སའི་རྟོག་གེ་ཁ་ཅིག་ཐེ་ཚོམ་གྱི།།
བློ་ཡི་རྟོག་པ་སེལ་ཕྱིར་འདི་བཤད་དོ།།
རྒྱལ་བ་ཀུན་གྱི་སྤྱི་གཟུགས་མཁས་ཤིང་གྲུབ།།
ཡོངས་འཛིན་དུ་མའི་ཞལ་གྱི་བཅུད་རོལ་པའི།།
བསྟན་འཛིན་རྣམས་ཀྱི་བླ་ན་མངོན་མཐོ་བ
མཚུངས་བྲལ་ངུར་སྨྲིག་འཛིན་པ་གང་དེའི་དྲུང་།།
སྡེ་སྣོད་ཀུན་ལ་མཁྱེན་པའི་སྤྱན་མངའ་ཞིང་།།
འགྲོ་ལ་མ་ལྟར་བརྩེ་བའི་ཐུགས་ལྡན་པ།།
མཉམ་མེད་རྒྱལ་བའི་བསྟན་པ་རིན་པོ་ཆེ།།
འཛིན་སྐྱོང་སྤེལ་ལ་བདག་ཀྱང་བསྔགས་པར་བགྱི།།
འདི་ན་རྒན་བུ་འཁྲུལ་རྨོངས་གསེར་མིག་ཅན།།
རྨོངས་པའི་དྲི་མའི་ཆབ་དང་མ་བྲལ་ཞིང་།
362



དབྱིངས་རིག་མཛོད། སྨད་ཆ།
ཐོས་བསམ་སྤུ་དང་རྟོགས་པའི་ཁོང་ཁྲག་སོགས།།
དབེན་བཞིན་སྡེ་སྣོད་འཛིན་ཁུལ་ཟོལ་གྱིས་ངལ།
འདུད་དེ་ཞུ་བ། ཉིད་དམ་པ་ནས་ཕྲན་གྱི་དབྱིངས་རིག་རིན་པོ་ཆེའི་
མཛོད། འདི་གཞན་སྡེའི་ཆོས་ལུགས་ཀྱི་རྫོགས་ཆེན་བསྒྱུར་བར་འདུག་གསུངས་
ནས་ཐ་སྙད་མང་དུ་བརྟགས་འདུག་ཟེར་བ་ཞིག་ཕྲན་གྱི་རྣ་ལམ་དུ་ཐོས་བྱུང་
བས། དེ་ལ་ཉིད་མདུན་དུ་ཞུ་བ་ཅུང་ཟད་བྱེད་ན་འདི་ལྟར། སྤྱིར་ནི་རང་རེ་བོན་
ལུགས་ལ་རྫོགས་པ་ཆེན་པོའི་རྒྱུད་སྡེ་ནི་བསམ་གྱིས་མི་ཁྱབ་པ་བཞུགས་པ་ཅི་
སྨོས། དེ་ལའང་རྫོགས་ཆེན་སོགས་སེམས་ཕྱོགས་ཀྱི་སྡེ་སྣོད་དག་གི་འགྲེལ་
དང་མན་ངག་རྒྱ་ཆེ་ཞིང་ཟབ་པ་མཐར་ཐུག་པ། སྔོན་བྱོན་གྱི་བྲུ་ཞུ་སྤ་རྨེའུ་
ནས་བཟུང་རྗེ་མཉམ་མེད་ཆེན་པོ་ཡན་ཆད་བྱོན་པ་དག་གིས་གསུངས་པའི་
བཀའ་བརྟེན་བསམ་གྱིས་མི་ཁྱབ་པ་བཞུགས་པ་ལ། དེ་ལས་ལྷག་པ་ཅི་ཡང་
འདིར་བརྗོད་དུ་མེད་ཀྱང་དེ་རྣམས་ཀྱི་རྗེས་སུ་གཞོལ་ནས་རྫོགས་པ་ཆེན་པོའི་
གྲུབ་མཐའ་ཡང་དག་པར་བཟུང་བཏུབ་པའི་སྡེ་སྣོད་རང་གི་རྒྱུད་སྡེའི་ཡང་
བཅུད་ཟབ་དགུའི་སྙིང་པོར་དྲིལ་བ་རྩོད་བྲལ་ཞིག་རྩོམ་པར་བྱ་སྙམ་ནས་འདི་
བྱས་པ་ལས། མཁས་འདོད་དང་སྙན་གྲགས་དང་ཟང་ཟིང་སྙེད་ཐབས་སོགས་
ཀུན་སློང་མ་དག་པས་རྩོམ་པ་ནི་མ་ཡིན་ཞིང་སྡེ་སྣོད་ཀྱི་འཕྲང་ནས་བཏོན།
ལུང་རིགས་ཚད་མས་བྲེ་སྲང་ལ་གཞལ་བ་ལྟར་བྱས། སྔོན་བྱོན་གྱི་རྗེ་བཙུན་
ཡར་མེ་བ། གཉོས་ཚུལ་ཁྲིམས་རྒྱལ་མཚན། འགྲོ་མགོན་བློ་གྲོས་རྒྱལ་མཚན།
མཁས་གྲུབ་སྒ་སྟོན་ཚུལ་རྒྱལ། མཉམ་མེད་ཤེས་རབ་རྒྱལ་མཚན། སྨྲ་དབང་
ཉི་མ་བསྟན་འཛིན་དེ་རྣམས་ཀྱི་བཀའ་བརྟེན་ལ་གཙོར་བཟུང་། རང་ལུགས་ཀྱི་
རྒྱུད་སྡེ་རང་གིས་མཇལ་བ་རྣམས་ཀྱི་ཡང་བཅུད་སྙིང་པོར་དྲིལ་ནས་བྱས་པ་
363



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
འདི་ལ། གཞན་སྡེའི་ཆེ་དགུ་མཁས་བཅུ་རྣམས་ནས་ཀྱང་ཕྲན་ལ་ཡིད་རངས་
ལེགས་གསོལ་གུས་འབུལ་བྱེད་པ་མ་གཏོགས་པ་ཐ་སྙད་བཏགས་པ་ནི་གཅིག་
ཀྱང་མ་བྱུང་བས། ཉིད་ནས་ཀྱང་ཕྲན་ལ་ཡི་རང་སྩལ་བར་རིག་པ་མ་ཡིན་
མོད། དེའི་ཕྱིར་དབྱིངས་རིག་མཛོད་གླེགས་བམ་གཉིས། ལེའུ་ཉེར་གཅིག་
པ་འདིའི་དབུ་ནས་མར་གཟིགས་རྟོག་ཞིབ་ཏུ་མཛོད་དང་། དབུའི་ས་བཅད་
དང་པོར། ཐོག་མར་སེམས་ཅན་གྱི་ཁམས་ལ་བདེ་གཤེགས་སྙིང་པོས་ཁྱབ་
ཚུལ་བསྟན་པ། གཉིས་པར་དེ་ཁོ་ན་རྟོགས་པ་ལས་གྲོལ་བ་མངོན་འབྱུང་གི་
དོན་བསྟན་པ། དང་པོ་ལའང་སེམས་ཅན་ལས་སངས་རྒྱས་ཀྱི་ཡོན་ཏན་འབྱུང་
རུང་བའི་གནས་བསྟན་པ་དང་། ལེའུ་གཉིས་པར་གྲོལ་བྱེད་ཀྱི་རྐྱེན་རྒྱུད་ལུང་
མན་ངག་གི་རྣམ་པར་གཞག་པ། རང་ལུགས་ཀྱི་རྫོགས་པ་ཆེན་པོའི་རྒྱུད་སྡེ་
རྣམས་ཀྱི་ངོས་བཟུང་བ། ལེའུ་གསུམ་པར་རྒྱུད་བཤད་ཚུལ་བསྟན་པར་ས་
བཅད་བཞིར་བཤད་པ་འདི་རྣམས་རང་གི་རྒྱུད་དོན་ཁོ་ནས་བསྟན་པ་ལས།
གཞན་སྡེའི་རྫོགས་ཆེན་ནང་དུ་སྒྲ་ཙམ་ཡང་གྲགས་པ་མེད་ན། ཁྱོད་ཀྱིས་གཞན་
སྡེའི་རྫོགས་ཆེན་དང་དབྱིངས་རིག་མཛོད་ཐད་སོར་སྦྱར་ནས་གཞན་ལ་བསྟན་
རྒྱུ་མིག་སྔར་ཅི་མཐོང་བྱུང་། ལེའུ་བཞི་པར་རྫོགས་པ་ཆེན་པོའི་དབང་བསྐུར་
ཚུལ་གཡུང་དྲུང་གསང་བའི་དབང་རྒྱུད་སོགས་རང་གི་རྒྱུད་སྡེ་མང་པོ་ནས་
ལུང་བསྟན་པ་དང་། ལེའུ་ལྔ་པར་དབང་དམ་བསྲུང་ཚུལ་བསྟན་པ་འདི་རྣམས་
རང་གི་རྒྱུད་ལུང་མན་ངག་གིས་གཏན་ལ་ཕབ་ཡོད་པ་འདི་ཁྱོད་ཀྱིས་མི་ཤེས་
སམ། ལེའུ་དྲུག་པར་གཞིའི་བཞུགས་ཚུལ་དང་། གཞི་བདུན་གྱི་གནས་ལུགས་
འདི་དག་རྣམས་ཀྱང་རང་གི་རྒྱུད་མེ་ལོང་དགུ་བསྐོར་དང་ཡེ་ཁྲི་མཐའ་སེལ་
ནམ་མཁའ་དཀར་པོའི་ནང་དུ་གསུངས་ཡོད་པ་ཁྱོད་ཀྱིས་མ་གཟིགས་སམ།
364



དབྱིངས་རིག་མཛོད། སྨད་ཆ།
ལེའུ་བདུན་པ་གཞི་ལས་གཞི་སྣང་ཤར་ཚུལ་འདི། གསེར་ཞུན་གྱི་ལུང་དོན་
ཡིན་པས། དེ་ཁས་མི་ལེན་ན་རྗེ་མཉམ་མེད་བླ་མས་ཀུན་བཟང་གི་ཕྱག་བཞེས་
སུ་མཎྜལ་གྱི་ཚིག་བཤད་བཞག་མཛད་པར་ཁས་མི་ལེན་ནམ། མཁན་པོ་ཉི་
མས་གཞུང་དེ་ལ་བསྙེན་པ་བསྐྱལ་བར་གསུངས་པས། དེ་ཉིད་ཀྱིས་དེའི་རྣམ་
ཐར་ལས་མ་མཐོང་ངམ། དེའི་འཕྲོས་ཀུན་ཏུ་བཟང་པོའི་གྲོལ་ཚུལ། ཁམས་
གསུམ་སེམས་ཅན་འཁྲུལ་ཚུལ་དང་། ལེའུ་བརྒྱད་པར་འཁྲུལ་དུས་ལུས་དང་
རྩ་རླུང་ཐིག་ལེའི་གྲུབ་ཚུལ་དང་། ལེའུ་དགུ་པར་རང་ལུས་ལ་བདེ་གཤེགས་
སྙིང་པོས་བརྟེན་བཅས་ཚུལ་དང་། ལེའུ་བཅུ་པར་ཕྱི་འབྱུང་ནང་འབྱུང་གི་
དབྱེ་བ། གཞི་དང་བོན་སྐུའི་ཁྱད་པར། སེམས་དང་ཡེ་ཤེས་ཀྱི་རང་བཞིན་
གཏན་ལ་དབབ་པ་འདི་རྣམས་རང་གི་རྒྱུད་སྡེས་དངོས་སུ་ལུང་བསྟན་པ་ལ་
མིག་ཅེ་རེ་མ་ལོང་ཞིག །ལེའུ་བཅུ་གཅིག་པར་ལམ་གཏན་ལ་དབབ་པའི་སྐབས་
སུའང་། ལམ་ཉམས་སུ་ལེན་ཚུལ་ས་བཅད་ལྔར་བསྟན་པ་རྣམས་ཀྱང་རང་གི་
ལུང་དོན་ཡིན་པ་མངོན་སུམ་དུ་བསྟན་པ་ལ་ཡིད་རྟོན་པར་རིགས་སོ།།
ལེའུ་བཅུ་གཉིས་པར་རྫོགས་པ་ཆེན་པོའི་ལམ་
མ་གྱི་རང་བཞིན་དངོས་གཏན་
ལ་དབབ་པའི་སྐབས་སུའང་། འདོད་པ་ཐ་དད་པ་རང་ཤར་བའི་རྫོགས་ཆེན་
སྡེ་བཅུ་དང་། སྐྱེ་མཆེད་རང་གྲོལ་བའི་རྫོགས་པ་ཆེན་པོའི་ལུགས་གཉིས་ལ།
ཕྱི་མ་ལའང་སེམས་སྡེ། ཀློང་སྡེ། མན་ངག་སྡེ་གསུམ་ཡོད་པས། འདི་དག་ཡེ་
ཁྲི་མཐའ་སེལ་ནམ་མཁའ་དཀར་པོའི་བཤད་གཞིའི་འཕྱོང་ལས། སེམས་ལ་
སྡེ་གསུམ། ཀློང་ལ་སྡེ་བཞི། མན་ངག་ལ་སྡེ་བཞི་ཕྱི་སྐོར་ནང་སྐོར་གསང་སྐོར་
ལ་སོགས་པའང་མཛོད་འདི་ལ་བཀོད་པ་དང་འགལ་བ་ཅུང་ཟད་ཀྱང་མེད་
པར་དམ་བཅའ་འོ། །དེའི་ཕྱིར་སྨྲ་བ་མང་ན་སྡེ་སྣོད་ལ་མིག་ལོང་བའི་མཚངས་
365



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྟོན་པར་འགྱུར་རོ། །ལེའུ་བཅུ་གསུམ་པར་སེམས་ཀློང་གཉིས་ཀྱི་མན་ངག་བྱེ་
བྲག་ཏུབསྟན་པའང་རང་གི་སེམས་སྨད་སྡེ་དགུ་དང་སྒྲིག་གསུམ་རྣམས་ཀྱི་སྙིང་
པོ་དྲིལ་ནས་ཚད་མ་གསུམ་དང་མི་འགལ་བར་བསྟན་པ་ལ་ཡིད་ཆེས་པར་མཛོད་
ཅིག །འདིའི་སྐབས་ཀློང་གི་སྡེའི་ཁམས་གསུམ་ཡོངས་སྒྲོལ་གྱི་སྤྱོད་པ་བསྟན་པའི་
ཡེ་གཤེན་གཙུག་ཕུད་ཀྱི་མན་ངག་གི་ལུང་དྲངས་པ་འདི་འདྲ་ལའང་། ཚིག་ལ་
མཁས་པར་རློམ་ཞིང་དོན་ལ་རྡུགས་པའི་རྟོག་གེ་བ་ཁ་ཅིག་གིས། འདི་མཁན་
པོ་ཉི་མས་རྫོགས་ཆེན་ལུང་དྲུག་ནས་དྲངས་པའི་ལུང་ལྟར་འགྲེལ་དགོས་ཀྱི། རང་
བཞིན་གྱི་ལུང་ལྟར་དྲངས་ན་འགལ་ཚབས་ཆེའོ། །ཞེས་སྨྲས་ནས་སྙད་བཏགས་
པའང་ཐོས་ཏེ། སྨྲ་དབང་ཉི་མས་འབུམ་ཏིག་ལུང་གིས་དེ་ཉིད་སྒྲ་དོན་གཞན་
དུ་བསྒྱུར་བ་དེ་རེ་ཞིག་དགོངས་པ་སྟེ། དེ་ལྟར་དངོས་སུ་འདོད་མི་རུང་སྟེ།
དགོངས་པ་བཞིན་འདི་དྲང་དོན་གྱི་ལུགས་ཡིན་གྱི། ངེས་དོན་རྫོགས་པ་ཆེན་
པོའི་ལུགས་ལ་དགོངས་པ་ཅན་ནམ་ལྡེམ་པོར་གསུངས་པ་ཡོད་མི་སྲིད་དེ། གལ་
ཏེ་ཡོད་ན་རྫོགས་ཆེན་གྱི་ལུང་འདི་ལྟ་བུ་ཐམས་ཅད་དགོངས་པ་ཅན་གྱི་ལུང་
ཡིན་དགོས། འདོད་ན་རྫོགས་ཆེན་གྱི་དོགས་པ་མ་ཆོད་པའི་སྐྱོན་དུ་ཐལ། སྒྲ་
ཅི་བཞིན་པ་ཉམས་སུ་ལེན་མི་ནུས་པའི་ཕྱིར་རོ། །དེས་ན་དེ་ནི་བླུན་པོ་ཡང་ད་
ག་པའི་ངག་སྟེ་འདོད་མི་ནུས་སོ།། སྨྲས་པ།
རྫོགས་ཆེན་སེང་གེའི་ང་རོ་ཆེར་བསྒྲགས་ཏེ།།
ཉན་ཐོས་ཝ་ཚོགས་གླད་འགེམས་མཐར་བསྐྲད་པས།།
སླར་ལ་ཉོན་མོངས་སེམས་ཀྱིས་སྨྲེ་ངག་འདོན།།
ཨེ་མ་མ་སྦྱང་བློ་རྒྱུགས་ཆེ་འདི་མཚར།།
366



དབྱིངས་རིག་མཛོད། སྨད་ཆ།
ལས་
བར་སྐབས་ཀྱི་ཚིགས་སུ་བཅད་པའོ།།
ལེའུ་བཅུ་བཞི་པར་མན་ངག་གི་སྡེའི་ལམ་བསྟན་པའི་སྐབས། ས་བཅད་
གཉིས་སུ་བསྟན་པ་འདི་དག་གྱེར་སྤུངས་དྲན་པ་ནམ་མཁའི། ནམ་མཁའ་
འཕྲུལ་མཛོད་ཀྱི་དགོངས་དོན་འདོམས་པ་ལ་ཡིད་ཕྱོགས་ནས་ལོག་པར་མི་
འཛིན་པར་ཞུ། ལེའུ་བཅོ་ལྔ་པར་ཁྲེགས་ཆོད་ལས་ཁྱད་པར་བྱས་ནས་ཐོད་
རྒལ་གྱི་ལམ་བསྟན་པ་འདིའང་དཀྱུས་སུ་ལུང་དྲངས་པ་རྣམས་དང་། ཁྱད་
པར་རྒྱུད་ཡེ་ཁྲི་མཐའ་སེལ་ནམ་མཁའ་དཀར་པོའི་བཤད་བཞིའི་འཕྱོངས་
ས་གཟིགས་ཤིག་དང་ཐེ་ཚོམ་ལས་གྲོལ་ཞིང་ལོག་རྟོག་འགོག་པར་འགྱུར་
རོ། །འདིའི་སྐབས་སུ་རིག་པའི་ཁུ་བྱུག་གི་ལུང་འདི་སྟོན་པ་ཡེ་གཤེན་གཙུག་
ཕུད་ཉིད་ཡུམ་གྱི་སྐུ་ལ་སྐུ་བསྐྱེད་བསྲིངས་པའི་ཚུལ་ཡང་ཁོ་བོས་མ་མཐོང་བ་
མ་ཡིན་མོད། འདིར་ཐོད་རྒལ་གྱི་མན་ངག་དང་སྦྱར་ནས་བཤད་པའང་འགལ་
བ་མེད་ཅིང་མ་ཟད་དགོས་པ་ཁྱད་པར་ཅན་ཞིག་ཡོད་པ་ཡིན། ལེའུ་བཅུ་དྲུག་
པ་དང་། ལེའུ་བཅུ་བདུན་པ་གཉིས་སུ་ཉིན་མཚན་གྱི་འོད་གསལ་རྣམ་གཉིས་
རྒྱས་པར་བཤད་པའང་རང་ལུགས་ཟབ་མོས་བསྟན་པ་ལ་གཞན་ལུགས་སུ་མ་
འཛིན་ཅིག །ལེའུ་བཅོ་བརྒྱད་པར་རྫོགས་པ་ཆེན་པོའི་གཞིའི་གནས་ལུགས།
ལམ་ལ་འཆར་ཚུལ་དང་། ལེའུ་བཅུ་དགུ་པར་ལམ་ཉམས་སུ་ལེན་པའི་ལམ་
རྟགས་འཆར་ཚུལ་འདི་དག་ཀྱང་སྒྲོན་མ་མ་བུ་སོགས་ཀྱི་དགོངས་དོན་ཡིན་པ
མི་ཤེས་སམ། ལེའུ་ཉི་ཤུ་པར་བར་དོར་གྲོལ་ཚུལ། ཐ་མ་པ་རང་བཞིན་སྤྲུལ་
པའི་ཞིང་དུ་འཚང་རྒྱ་བའི་ཚུལ། ལེའུ་ཉེར་གཅིག་པར་འབྲས་བུའི་རྣམ་པར་
གཞག་པ་འདི་དག་རང་གི་རྒྱུད་སྡེ་ཟབ་མོ་རྣམས་ནས་དྲངས་ཏེ་ཚད་མ་གསུམ་
གྱི་ལམ་ནས་བཀོད་པ་ལ། འདི་ལ་ཐུགས་ཡིད་ཆེས་པ་དང་གཞན་ལ་དེ་བཞིན་
367



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྨྲ་བ་མཛོད་དང་རང་གི་གཞུང་ལུགས་སྔོན་བྱོན་མཁས་པ་རྣམས་ཀྱི་མཛད་
སྲོལ་ཡིན། ༧ མདོར་ན་མཛོད་འདིའི་དབུ་ནས་གཞུག་ཏུ་ས་བཅད་རེ་རེ་
བཞིན་དུ་རང་གི་རྒྱུད་སྡེའི་ལུང་རེ་རེ་གཏན་ཚིགས་སུ་བཀོད་ནས་ལུང་དོན་
བཀྲལ་བ་ལ་ངེས་ཤེས་མི་སྐྱེ་ན། མངོན་སུམ་དུ་མིག་ཅེ་རེ་བལྟ་ནས་ལོང་བ་མ་
ཡིན་ནམ། དེར་མ་ཟད་བདག་གི་རང་གི་མདོ་རྒྱུད་མང་པོའི་དགོངས་དོན་
བླངས་ནས་བཀའ་རྟེན་པུ་སྟི་བཅུ་གསུམ་བརྩམས་པ་འདི་དག །བོན་སྤྱིའི་
དགོངས་འགྲེལ། བསྟན་པའི་ཆ་རྐྱེན། ལུང་རིགས་ཚད་མའི་གནོད་པ་མེད་
ཅིང་། མཁས་པའི་ལེགས་བཤད་ཡིན་བཞིན་བོན་ཆོས་གཉིས་ཀྱི་མཁས་པ་
ལུང་རིགས་སྨྲ་བ་རྣམས་ཀྱི་མདུན་སར་ལྷག་ཀྱང་གཤུང་བ་མི་མཛད་ཅིང་སླར་
ཡི་རང་བསྟོད་པ་ཕུལ་བའང་ཅི་སྙེད་ཅིག་བྱུང་བ་ལགས། ༧ ཉིད་དམ་པ་
ནས་ཀྱང་བདག་གི་བཀའ་བརྟེན་སྡེ་སྣོད་མཛོད་དང་སྡོམ་པ་གསུམ་འདི་དག་
ལ་ཊཱིཀ་ཞིག་གསར་དུ་བརྩམ་པར་མཛོད་དང་། གཞུང་གི་དགོངས་པ་ཡང་དག་
པ་ལོན་ཞིང་། མཁས་པའི་ལེགས་བཤད་དུ་འདུག་ན་བདག་གིས་ཀྱང་ཁྱོད་ལ་
བསྟོད་པ་འབུལ་བ་ལགས། ༈ ཞར་བྱུང་དུ། ཡང་གྲྭ་སའི་བོན་བཙུན་ཁ་ཅིག་
གིས་འོད་དཔག་མེད་པའི་ལྷ་འདི་ཉིད་ཆོས་ལུགས་ཀྱི་ལྷ་ཡིན་ཞེས་སྨྲ་བ་འང་
བདག་གིས་ཐོས་ཏེ། དེ་དག་གིས་བོན་གྱི་སྡེ་སྣོད་མཐོང་མ་མྱོང་བའི་རང་མཚངས་
སྟོན་པ་སྟེ། ཅི་སྟེ་ན། སྤྲུལ་སྐུ་བློ་ལྡན་སྙིང་པོའི་སྙན་བརྒྱུད་རྫོགས་ཆེན་ནམ་
མཁའ་སྤྱི་གཅོད་ལས། རིགས་ལྔའི་རེ་རེ་བཞིན་དུ་འོད་ལས་དྲངས་པའི་མཚན་
རེ་ཡོད་དེ། དེའང་ཤར་གསལ་བ་རང་བྱུང་ལ་འོད་འགྱུར་བ་མེད་པ། བྱང་
དགེ་ལྷ་གར་ཕྱུག་ལ་འོད་འཁྲུལ་པ་མེད་པ། ནུབ་བྱེ་བྲག་དངོས་མེད་ལ་འོད་
དཔག་ཏུ་མེད་པ། ལྷོ་དགའ་བ་དོན་གྲུབ་ལ་འོད་ཆགས་པ་མེད་པ། དབུས་
368



དབྱིངས་རིག་མཛོད། སྨད་ཆ།
ཀུན་སྣང་ཁྱབ་པ་ལ་འོད་ནུབ་པ་མེད་པ་ཞེས་གསུངས་པ་མ་མཐོང་ངམ། དེ་
ཡང་ཁས་མི་ལེན་ན་སྟོན་པའི་མཛད་མདོ་རྒྱས་པ་དྲི་མེད་གཟི་བརྗིད་ཀྱང་ཁས་
མི་ལེན་པར་འགྲོ་བར་མ་ཟད་མཁན་ཆེན་ཉི་མའི་རྗེས་འཛིན་ཡང་མ་ཡིན་པར་
འགྱུར་རོ། །གཞན་ཡང་མདོ་དྲི་མེད་ལས། བདེ་ལྡན་ཞིང་དུ་ཆགས་བྲལ་ཞི་
བ་ཅན། རྣམ་གསལ་ལྷང་ངེར་སངས་རྒྱས་འོད་དཔག་མེད། ཐམས་ཅད་ཀུན་
གྱི་མཆོག་གྱུར་རྟག་ཏུ་གཞོལ། སྨོན་ལམ་མཐའ་ཡས་སྐུ་ལ་ཕྱག་འཚལ་ལོ། །ཞེས་
གསུངས་པ་དང་། ཡང་གཉན་འཐིང་གཏེར་མ་མདོ་ཕྲན་ལས་ཀྱང་། གཤེན་
ལྷ་འོད་དཀར་ཐུགས་རྗེ་ཅན། འོད་དཔག་མེད་པ་དབུ་ལ་བཞུགས། ཞེས་
གསུངས་པ་འདི་དག་ཁས་མི་ལེན་ན་ཕྱི་རོལ་པའི་ཁྲོད་དུ་ལྟུང་བར་མི་འགྱུར་
རམ། ཡང་ན་འོད་ལས་དྲངས་པའི་མཚན་ཅན་གྱི་ལྷ་ཡིན་པས་ཁས་མི་ལེན་
ན། རྫོགས་ཆེན་ཡང་རྩེ་ཀློང་ཆེན་ལས་འབྱུང་བའི་སློབ་དཔོན་འོད་ཟེར་དཔག་
མེད་ཀྱང་སྤང་ངམ། ཚད་མེད་འོད་ལྡན་ཡང་སྤང་ངམ། དེས་ན་རྒྱལ་བ་གཉིས་
པ་མཉམ་མེད་ཆེན་པོ་ནས་བཟུང་ད་ལྟའི་མཁན་ཆེན་ཕུན་ཚོགས་བློ་གྲོས་དབང་
གི་རྒྱལ་པོའི་བར་དུ་བྱོན་པ་རྣམས་ཀྱི་རྗེས་སུ་བཟུང་སྟེ། རྒྱལ་རིགས་བྲུའི་ལུགས་
དྲི་མ་མེད་པ་ཡང་དག་པ་རྨད་དུ་བྱུང་བ་འདི་ཉིད་མ་འགྱུར་བ་ལུགས་གཞན་
གྱིས་མ་བསླད་པ་སྔར་སྲོལ་ཚུལ་བཞིན་དུ་འཛིན་པ་ནི་ངོ་མཚར་ཆེའོ། །རྨད་
དུ་འབྱུང་ངོ༌། །ལེགས་སོ། །དེ་མིན་མ་སླབ་མ་སྦྱང་བར་ཐུགས་རྒྱགས་ཆེན་
པོས་ལེགས་ཀྱང་མི་ལེགས་ཀྱང་ཀུན་ལ་སྨོད་པ་དང་གཉུང་པ་སོགས་མཛད་ན་ནི་
ཆེས་མི་ལེགས་སོ།།
སླད་ཀྱང་སྒྲ་ཚད་བཟོ་གསོ་ནང་རིག་པ།
369



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
སྙན་ངག་མངོན་བརྗོད་སྡེབ་སྦྱོར་ཟློས་གར་རྩིས།
ལེགས་བཤད་ནོར་ཕྲེང་སྲད་བུར་བརྒྱུས་ནས་ནི།།
མཁས་མང་བློ་གྲོས་སྣང་བ་ཚིམས་པར་མཛོད།།
ཅེས་རང་ལུགས་ཀྱི་མཚན་ཉིད་པ་ཁ་ཅིག་གིས་བསྐུལ་བ་དང་། གཞན་སྡེའི་ཟུར་ཟ་འགོག་པའི་ཕྱིར་དུ་
༧ཤར་རྫའི་བྱ་བྲལ་འཇིགས་མེད་དབང་པོས་ཀུན་བཟང་བདེ་ཆེན་ཁྲོད་དུ་བྲིས་པ་དགེའོ། ཐ་ཚན་མུ་ཙུག་
སྨར་རོ།
370



དབྱིངས་རིག་མཛོད། སྨད་ཆ།
༈ བསླུ་མེད་གཏན་གྱི་སྐྱབས་གནས་དཀོན་མཆོག་གསུམ། ། སྙིགས་མ་ལྔ་བདོའི་སྐྱབས་
གཅིག་ཡབ་སྲས་ཡུམ། ། བསྟན་པའི་སྲུང་མ་མ་མཆོག་སྲིད་པའི་རྒྱལ། ། རྒྱལ་ཀུན་འདུས་གཙོ་
དྲིན་ཆེན་བླ་མ་མཁྱེན།། རྩེ་གཅིག་གསོལ་བ་བཏབས་པའི་རེ་འབྲས་སུ། ། བར་ཆོད་ཀུན་སོལ་བསམ་
དོན་མཐར་ཕྱིན་ཤོག ། ཅེས་པ་འདིའང་བསྟན་འཛིན་སྐྱེས་བུ་དམ་པ་རྣམས་ཀྱི་ཕྱི་ནང་གསང་བའི་བར་ཆད་
ཞི་བའི་ཕྱིར་དུ་ཤར་རྫ་པས་གསོལ་བ་བཏབས་པའོ།།
བསྟན་རྒྱས་སྨོན་ལམ།
ན་མོ་བསླུ་མེད་སྐྱབས་མཆོག་རྣམས་ཀྱི་བྱིན་རླབས་དང་། ། རྣམ་དཀར་དགེ་ཚོགས་གྲུབ་པའི་
ནུས་མཐུ་དང་། ། བོན་ཉིད་རྣམ་པར་དག་པའི་བདེན་སྟོབས་ཀྱིས། ། ཇི་ལྟར་སྨོན་པའི་དོན་ཀུན་
འགྲུབ་གྱུར་ཅིག ། བསྟན་པའི་སྙིང་པོ་སངས་རྒྱས་གཡུང་དྲུང་བོན། ། བསྟན་འཛིན་བུ་སློབ་བཤད་
སྒྲུབ་འཕེལ་བ་དང་
། ། བསྟན་སྦྱིན་མངའ་ཐང་ལོངས་སྤྱོད་རྒྱས་པ་དང་། ། བསྟན་པ་སྲིད་མཐའི་
བར་དུ་གནས་གྱུར་ཅིག ། ཁྱད་པར་རྗེ་བཙུན་མཉམ་མེད་བླ་མ་ཡི། ། རིང་ལུགས་འཁྲུལ་མེད་
གཤེན་བསྟན་སྨན་རི་བའི། ། མདོ་སྔགས་ཉི་ཟླ་ཟུང་འབྲེལ་བསྟན་པའི་མཆོག །དུས་ཀུན་
ཉམས་མེད་ཡུན་རིང་གནས་གྱུར་ཅིག ། དེ་ཉིད་འཛིན་སྐྱོངས་སྤེལ་བའི་སྲོལ་འཛིན་པ། ། མཚུངས་
མེད་བླ་མའི་ཞབས་པད་བརྟན་པ་དང་། ། རྣམ་དག་འདུས་སྡེ་དར་ཞིང་རྒྱས་པ་དང་། ། སྙན་
པའི་གྲགས་པས་ས་སྟེང་ཁྱབ་གྱུར་ཅིག །དེ་ལ་བརྟེན་ནས་མཁའ་མཉམ་འགྲོ་བ་ཀུན། ། ནད་
མུག་འཁྲུགས་རྩོད་རབ་ཏུ་ཞི་བ་དང་། ། ཕན་བདེ་སྐྱིད་པའི་ཉི་མ་འབུམ་ཤར་ནས། ། མཐའ་
ཐུག་རྫོགས་སངས་རྒྱས་པའི་བཀྲ་ཤིས་ཤོག ། ཅེས་པ་འདི་ཡང་། སྨན་རིའི་མཁན་ཆེན་ཉི་མ་བསྟན་
འཛིན་དབང་གི་རྒྱལ་པོས་ཟིལ་གནོན་ཞེས་པ་མེ་ཕོ་རྟའི་ལོར་སོག་སྡེ་བོན་དགོན་དུ་སྦྱར་བ་དགེའོ། །བཀྲ་ཤིས།
༧ གང་གི་བདེན་ཚིག་རྟེན་འབྲེལ་བསླུ་མེད་ཀྱིས། ། གངས་ཅན་མགོན་པོ་རྒྱལ་བ་སྨན་རི་བའི།།
།
37



ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ།
མདོ་སྔགས་བསྟན་པའི་བ་དན་མངོན་མཐོ་ཞིང་། ། སྲིད་མཐའི་བར་དུ་ཡུན་རིང་གནས་གྱུར་
ཅིག ། ༧ དུས་རྒྱལ་ཀུན་འདུས་མཉམ་མེད་ཤེས་རབ་རྒྱལ། ། བསླབ་པ་གསུམ་ལྡན་ངུར་སྨྲིག་
འཛིན་པའི་སྡེ། ། རྨད་བྱུང་འཕྲིན་ལས་ཟབ་མོ་ཕྱོགས་ཀུན་ཏུ། ། ཡར་ངོའི་ཟླ་ལྟར་རྒྱས་པའི་བཀྲ་
ཤིས་ཤོག ། ༧ རྒྱལ་བའི་བསྟན་པ་ཉི་མའི་འོད། ། ལྷག་པའི་འོད་ཟེར་ཕྱོགས་བརྒྱར་འཕྲོ། ། བོན་
གྱི་རྒྱལ་མཚན་ལེགས་པར་འཛུགས། ། བསྟན་པ་ཡུན་རིང་འབར་གྱུར་ཅིག ། ༧ ཞྭ་དཀར་རིང་
ལུགས་འཛིན་པ་ཡི། ། འཕྲིན་ལས་གང་ཡང་སྒྲུབ་བྱེད་པའི། ། མ་བདུད་ལྕམ་དྲལ་རྣམས་ཀྱིས་
ཀྱང་། ། བསྟན་པའི་བ་དན་ཕྱོར་ཞིག་ཀྱེ། ། ཞེས་གསང་སྔགས་བདེན་ཚིག་སྨོན་ལམ་འདི་ནི་སྐུ་མདུན་གཡུང་
དྲུང་རྒྱལ་མཚན་གྱིས་སྦྱར་བ་དགེའོ། །
༧ རབ་འབྱམས་ཞིང་དུ་བོན་གྱི་འཁོར་ལོ་ཡིས། ། འགྲོ་ཁམས་ཀུན་ཏུ་བཟང་པོའི་
སར་བཀོད་པའི། ། ཐུགས་རྗེའི་མངའ་བདག་སྟོན་པ་གཤེན་རབ་ཀྱི། ། མདོ་སྔགས་བསྟན་
པ་ཕྱོགས་བཅུར་འབར་གྱུར་ཅིག ། ༧ རྒྱལ་བ་དེ་ཡི་བསྟན་པ་ཕྱོགས་ཀུན་ཏུ། ། སྤེལ་ལ་
དྲི་མ་མེད་པའི་ཐུགས་བསྐྱེད་ཅན། ། གང་གི་འཆད་རྩོད་རྩོམ་པའི་མཛད་པ་ཡི། ། གྲུབ་མཐའི་
སྙིང་པོ་བོན་བསྟན་འབར་གྱུར་ཅིག ། ༧ འཇིགས་མེད་གསང་སྔགས་བོན་གྱི་སྒྲ་ཆེན་
བསྒྲགས། ། རིམ་པ་གཉིས་ཀྱི་རྣལ་འབྱོར་དབང་པོའི་མཆོག ། གསང་ཆེན་རྒྱུད་སྡེ་བཞི་
ཡི་དོན་འབྱེད་པའི། ། གང་དེའི་གསང་སྔགས་བོན་བསྟན་འབར་གྱུར་ཅིག ། ༧ འཁོར་
འདས་གཉིས་མེད་རང་རིག་ཡེ་ཤེས་ལྔའི། ། རང་གདངས་མངོན་གྱུར་རིག་པ་རང་ཤར་
གྱི། ། ཡང་གསང་སྙིང་ཏིག་དགོངས་གཏེར་ཟབ་མོའི་བོན། ། རྫོགས་པ་ཆེན་པོའི་བསྟན་
པ་འབར་གྱུར་ཅིག ། ཅེས་རྒྱུད་གསུམ་བོན་གྱི་བདག་ཉིད་ཆེན་པོ་གྲུབ་དབང་དྲི་མེད་སྙིང་པོའི་ཕྱི་ནང་
གསང་གསུམ་གྱི་མཚན་གྱི་བོན་བསྟན་རྒྱས་པའི་སྨོན་ཚིག་འདི་ཉིད་རི་བོ་དགེ་ལྡན་པའི་རིང་ལུགས་འཛིན་
པའི་ཧོར་བྲག་དཀར་སྤྲུལ་སྐུ་བློ་བཟང་དཔལ་ལྡན་བསྟན་འཛིན་སྙན་གྲགས་ཀྱིས་མཆོག་ཏུ་སྨོན་པ་
་དགེ་
ལེགས་སུ་གྱུར་ཅིག ། སརྦ་དཱ་ཀལྱ་ན་བྷཝནྟུ།།
372



གསུང་འབུམ་འདི་ཉིད་དག་སྒྲིག་དཔེ་སྐྲུན་གནང་སྐབས། མ་བསྐུལ་ཡིད་རངས་ཆེན་པོའི་
ཐོག ཞལ་འདེབས་གནང་མཁན་ནི་རག་ཤུ་རྟོགས་ལྡན་རིན་པོ་ཆེའི་རྒྱལ་ཚབ་བླ་མ་དྲི་མེད་
རྣམ་དག་ནས་སྒོར་ཁྲི་གསུམ། བླ་མ་དྲི་མེད་གཙུག་ཕུད་ནས་སྒོར་ཁྲི་གཅིག འབྲི་རུ་བླ་མ་ཐུགས་
དགའ་ནས་སྒོར་ཁྲི་གཅིག ཚ་རོང་གུར་མདུན་མཁན་པོ་གཡུང་དྲུང་དཔལ་ལྡན་ནས་སྒོར་ཁྲི་
གཅིག བླ་མ་མདོ་སྔགས་བསྟན་འཛིན་ནས་སྒོར་ཁྲི་གཅིག གེ་སྐྱག་ཚང་རང་གྲོལ་བཟང་མོ་
ནས་སྒོར་ཁྲི་གཅིག བྱ་རིགས་མཚམས་པ་སྨོན་ལམ་ཚུལ་ཁྲིམས་ནས་སྒོར་བདུན་སྟོང་། ཆོས་
དགའ་ཚང་ཨ་ནེ་དབྱིངས་རིག་སྒྲོལ་མ་ནས་སྒོར་དྲུག་སྟོང་། སྟེང་དགོན་མཁན་པོ་ནོར་བུ་
ནས་སྒོར་ལྔ་སྟོང་ལྔ་བརྒྱ། ཁྲ་རྒན་དགོན་གྱི་བླ་མ་བསམ་གཏན་ཚུལ་ཁྲིམས་ནས་སྒོར་ལྔ་སྟོང་།
ནག་རི་ཚེ་དབང་བཀྲ་ཤིས་ནས་སྒོར་ལྔ་སྟོང་། ཚ་རོང་གེ་འགེངས་སྐལ་བཟང་རྣམ་རྒྱལ་ནས་
སྒོར་ལྔ་སྟོང་། རྫ་སྲིབ་ཧོར་ཤེས་རབ་མཁའ་དབང་ནས་སྒོར་ལྔ་སྟོང་། སེན་ཚ་དགོན་སྒྲུབ་གྲྭ་
ནས་སྒོར་བཞི་སྟོང་ལྔ་བརྒྱ། བ་འོ་ཚང་ཀུན་བཟང་དབང་མོ་ནས་སྒོར་བཞི་སྟོང་། བྲུ་ཆེན་ཚང་
སྨོན་ལམ་སྒྲོལ་མ་ནས་སྒོར་བཞི་སྟོང་། དྲུག་ཅུམཚམས་བླ་གཡུང་དྲུང་མཐར་ཕྱིན་ནས་སྒོར་སུམ་
སྟོང་། ཚ་རོང་ཕུན་ཚོགས་དབང་འདུས་ནས་སྒོར་སུམ་སྟོང་། སོག་སྡེ་མཚམས་པ་སོག་རུ་ནམ་
མཁའ་ཚུལ་ཁྲིམས་ནས་སྒོར་ཉིས་སྟོང་དྲུག་བརྒྱ། རག་ཤུ་ཨ་ནེ་རིག་སྟོང་བཟང་མོ་ནས་སྒོར་ཉིས་
སྟོང་ཉིས་བརྒྱ། ཤིང་རོང་སྦས་དགོན་མཁན་པོ་གཡུང་དྲུང་ཉི་མ་ནས་སྒོར་ཉིས་སྟོང་། ཝཞང་
ཁྱི་དགའ་ནས་སྒོར་ཉིས་སྟོང་། ཝ་ཞང་བྱང་ཆུབ་རྒྱལ་མཚན་དང་ཚེ་དབང་གཡུང་དྲུང་གཉིས་
ནས་སྒོར་ཉིས་སྟོང་། མཚམས་པ་ཚུལ་ཁྲིམས་གྲགས་པ་ནས་སྒོར་ཉིས་སྟོང་། ཁྲོམ་ཚང་འཇིག་
དགའ་ཚང་སྨོན་ལམ་བྱམས་མ་ནས་སྒོར་ཉིས་སྟོང་། བྲུ་ཚང་ཨ་ནེ་བསྟན་འཛིན་བཟང་མོ་ནས་
སྒོར་ཉིས་སྟོང་། འཇིག་མེད་ཚང་འཕྲིན་ལས་བཟང་མོ་ནས་སྒོར་ཉིས་སྟོང་། ཨ་ནེ་ཡེ་ཤེས་བྱམས་
མ་ནས་སྒོར་ཆིག་སྟོང་དྲུག་བརྒྱ། ཧོར་ཕུན་ཚོགས་གྲགས་པ་ནས་སྒོར་ཆིག་སྟོང་ཆིག་བརྒྱ། རྫ་
དམར་ཨ་ནེ་ཡེངས་མེད་སྒྲོན་མ་ནས་སྒོར་ཆིག་སྟོང་ཆིག་བརྒྱ། དཔའ་ཤོད་ཕུན་ཚོགས་བློ་གྲོས་
ནས་སྒོར་ཆིག་སྟོང་ཆིག་བརྒྱ། མཐའ་ཞུ་བླ་མ་ཨོ་ནེ་ནས་སྒོར་ཆིག་སྟོང་། སོག་སྡེ་འཁོར་ཚང་
ཚེ་རིང་སྐལ་ཐར་ནས་སྒོར་ཆིག་སྟོང་། སོག་སྡེ་དབང་གྲགས་ནས་སྒོར་ཆིག་སྟོང་། སེན་ཚ་དགོན་
མཁན་ཚུལ་ཁྲིམས་ནས་སྒོར་ཆིག་སྟོང་། སྦྲ་ཆེན་བོང་ཐ་ཧོར་ཐར་འགོངས་ནས་སྒོར་ཆིག་སྟོང་།
ཨ་སྐྱིད་སྔགས་འཆང་རྣམ་རྒྱལ་ཕུན་ཚོགས་ནས་སྒོར་ཆིག་སྟོང་། ཧོར་ཡེས་ཐ་དཔོན་ཆུང་ཚང་
གཡུང་དྲུང་ཆོས་འཕེལ་ནས་སྒོར་ཆིག་སྟོང་། སེམས་ཉིད་བཟང་མོ་ནས་སྒོར་ཆིག་སྟོང་། ཚ་རོང་
རྣམ་རྒྱལ་ཚེ་དབང་ནས་སྒོར་ཆིག་སྟོང་། དཔའ་ཤོད་ཤེས་རབ་དབང་རྒྱལ་ནས་སྒོར་ཆིག་སྟོང་།
ཁྱུང་པོ་བསོད་ནམས་བཀྲ་ཤིས་ནས་སྒོར་ལྔ་བརྒྱ། བ་ཟ་བྱང་ཆུབ་དབང་མོ་ནས་སྒོར་བརྒྱ་བཅས་སོ།།



༄༅། །ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་
འབུམ་ཕྱོགས་སྒྲིག་གི་ལས་དོན་མི་སྣ།
སྤྱི་ཁྱབ་འགན་འཛིན་པ།
འོད་ཟེར་སྦྱིན་པ་ཕུན་ཚོགས།
གཙོ་ཞུས་པ།
ཁྲ་རྒན་ཚུལ་ཁྲིམས་དྲི་མེད། ཁ་བཙུན་ཡེ་ཤེས་ཚེ་རིང་།
དུད་གསར་ཤེས་རབ་འབྲུག་གྲགས།
ཞུ་སྒྲིག་ལས་རོགས།
དགེ་བཤེས་ཀུན་བཟང་རྒྱལ་མཚན། དགེ་བཤེས་གཙུག་གཤེན་དོན་འགྲུབ། སྡེ་
དགེ་ཚེ་དབང་འགྱུར་མེད། ཁྲ་དགོན་ཚུལ་ཁྲིམས་རབ་བརྟན་། ག་ཐ་ནམ་མཁའ་འོད་ཟེར།
རུ་ཐ་ཁྲི་ལྡེ་རྣམ་རྒྱལ། གསའ་དུ་ཚུལ་ཁྲིམས་བསྟན་རྒྱལ། ནག་ཚ་བསོད་ནམས་སྦྱིན་པ།
སྨོན་ལམ་རབ་རྒྱས། རྒྱ་བོ་ནམ་མཁའ་བློ་གྲོས། ཚ་རོང་བཟོད་པ་ཚུལ་ཁྲིམས། ཚ་རོང་ཤེས་
རབ་འོད་ཟེར། ཁྲ་རྒན་ཚུལ་ཁྲིམས་འགྱུར་མེད། ཤིང་རོང་ཚུལ་ཁྲིམས་མཆོག་རྒྱལ། བླ་ཆུང་
རིན་ཆེན། ཟམ་ཞིག་ཤེས་རབ་ཚུལ་ཁྲིམས། སྟག་ཚ་བཟོད་པ་དོན་ལྡན། ཧོར་མི་ཚེ་དབང་
རྣམ་རྒྱལ། གསེར་རྩི་འོད་ཟེར་རྒྱལ་མཚན། བཀྲ་ཤིས་ཟླ་བ།
ཡིག་གཏག་པ།
སྒང་སར་ཚུལ་ཁྲིམས་བཟང་མོ། བསམ་གཏན་བཟང་མོ།
ཧོར་རུ་སྒྲིབ་སྦྱང་བཟང་མོ། ཨ་སེར་ཚུལ་ཁྲིམས་ཚེ་མཛེས།
མདུན་ཤོག་རི་མོ་བ།
ཡ་བཟའ་བུ་འབུངས།



གཙོ་སྒྲིག་པ། ཨ་སྔགས་ཚེ་རིང་བཀྲ་ཤིས།
གཙོ་སྒྲིག་གཞོན་པ། དབྱངས་ཅན།
རྩོམ་སྒྲིག་འགན་འཁུར་བ། གཉན་མོ་འགྲུབ། བསོད་ནམས་དོན་འགྲུབ།
༄༅།།ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་
གསུང་འབུམ་བཞུགས་སོ།།
གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་སྒྲིག་ཁང་ནས།
སི་ཁྲོན་དཔེ་སྐྲུན་ཚོགས་པ།
སི་ཁྲོན་མི་རིགས་དཔེ་སྐྲུན་ཁང་གིས་པར་དུ་བསྐྲུན།
༢༠༡༡ལོའི་ཟླ༧པར་པར་གཞི་དང་པོ་བསྒྲིགས།
༢༠༡༡ལོའི་ཟླ༧པར་པར་ཐེངས་དང་པོ་དཔར།
དེབ་ཚད། ༡༧༠mm X ༢༤emm
ཡིག་གྲངས། སྟོང ༢༩༤
དཔར་ཤོག ༢༤.༥
པར་གྲུངས།
༡༤ ༤༠༠༠
ISBN 978 མ་ 7 མག 5409- 4825 ཡ 2
དཔེ་རྟགས།
དཔེ་རིན་སྒོར། ༦༥༠.༠༠(པོད ༡~ ༡༧)



གཙོ་སྒྲིག་པ། ཨ་སྔགས་ཚེ་རིང་བཀྲ་ཤིས།
གཙོ་སྒྲིག་གཞོན་པ། དབྱངས་ཅན།
རྩོམ་སྒྲིག་འགན་འཁུར་པ། གཉན་མོ་འགྲུབ།
དཔེ་སྐྲུན་གྱི་བདག་དབང་འདི་གར་ཡོད་པས་པར་བཤུས་
བྱས་ན་ཁྲིམས་ཀྱི་ཆད་པ་ཕོག་ངེས་ཡིན།
HR+g.pfཊྚ • ཙྪED•Zs



ni L Pllge 1
བུ། ཀུན་མཁྱེན་ཤར་རྫ་པ་བ༡
༄༅།།ཀུན་མཁྱེན་ཤར་རྫ་པ་བཀྲ་ཤིས་རྒྱལ་མཚན་གྱི་གསུང་འབུམ་བཞུགས་སོ།།
12
Is BN 978-7-5409-4825-2
9l78754094 252 >
ཚོ: 650.00E ()
